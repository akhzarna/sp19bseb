
ترتیب
ارنڈ کا تعارف        ۵
ارنڈ کے مرکبات        ۷
سر کی بیماریاں        ۱۲
آنکھوں کی بیماریاں        ۱۷
کان‘ دانت‘ منہ اور گلے کی بیماریاں        ۲۲
سینہ اور پھیپھڑے کی بیماریاں        ۲۵
معدہ‘ آنت‘ جگر و تلی کی بیماریاں        ۲۸
مثانہ‘ مقعد اور گردہ کی بیماریاں        ۳۹
مردوں کی خاص بیماریاں        ۴۲
عورتوں کی خاص بیماریاں        ۴۸
بچوں کی بیماریاں        ۵۸
جلد کی بیماریاں        ۶۰
جوڑوں کی بیماریاں        ۶۷
زہروں کا تریاق        ۷۲
کشتہ جات        ۸۰
---


 ^خواص ارنڈ:cover:require('./Icons/arind.jpg')

& ارنڈ Arind ka
@دیباچہ Deebacha
$ارنڈ
ارنڈ نہ  تو مویشیوں کے چارہ کے کام آتا ہے۔ اور  نہ ہی سایہ دار ہے کہ اس سے لوگ فائدہ حاصل کر سکیں۔ اور نہ ہی اس کی لکڑیاں کسی کام کی ہوتی ہیں۔ اس لئے ’’ارنڈ‘‘ عام لوگوں کے خیال میں بالکل نکما اور فضول درخت ہے۔ مگر میں بتا دینا چاہتا ہوں کہ یہ درخت نہایت فائدہ مند اور کام کی چیز ہے۔ چنانچہ ’’کسٹرائل‘‘ جو مغربی ممالک سے آکر ہمارے دیس میں سال میں لاکھوں روپے کا بکتا ہے۔  وہ اسی درخت کے بیجوں سے نکالا جاتا ہے۔ علاوہ ازیں اس سے طبی نکتہ نگاہ سے سینکڑوں فوائد حاصل کیے جا سکتے ہیں۔ یہ معلوم کرنے کے لیے کہ یہ درخت کس طریقہ سے کن کن امراض کو مفید ہے۔ کتاب ہذا کے آئندہ صفحات مطالعہ کرنے چاہئیں۔ جن میں نہ صرف مفید و موثر نسخہ جات بلکہ اس سے ہونے والے بے نظیر و لاجواب کشتہ جات کا بھی بالوضاحت بیان کر دیا گیا ہے۔ امید ہے کہ ارباب ذوق مطالعہ و ملاحظہ فرما کر میری محنت کی داد  دیں گے۔
والسلام
حکیم محمد عبداللہ عفی عنہ
$
@
&

           پہلا باب

& ارنڈ کا تعارف ArindkaTaaruf

@ مختلف نام MukhtalifNaam

      $ مختلف نام اور ان کے معنی
        اردو          ارنڈ          فارسی          بید انجیر
        بنگلہ          بھیر انڈ۔شاواریڈی          عربی         خروع
        سندھی          بیرون  وت        ہندی         ارنڈ۔ انڈ
        پنجابی          رنڈ‘ہرنولی          گجراتی          ایرڈو۔ ایرنڈ
        بلوچی          مرپد          یونانی          کی کی کروٹون
        سنسکرت          سموتی انڈ          تیلگو          آموڈللو
        مرہٹی          ایرنڈ          ترکی          کرچک
        انگریزی          ریسن ڈی پاما کرسٹی  RICINDE PALMACHRISTI
        لاطینی          ریسی نس کامیونس  RICINUS COMMUNUS
         $
@

    @ درخت
  $ درخت کی ترکیب
   پتے: بہت چوڑے چوڑے اور ہاتھ کی انگلیوں کی طرح۔
 پھول: چھوٹے چھوٹے جن میں بہت ہی باریک زیرہ ہوتا ہے۔
 پھل:تکونہ خاردار ہوتا ہے۔ جن میں سے کچا بیج سفید رنگ اور پختہ قدرے سرخی مائل اُبلق چمکدار برآمد ہوتا ہے۔
 طبیعت: بعض دوسرے اور بعض تیسرے درجہ میں گرم خشک مانتے ہیں۔ واللہ اعلم۔
 مضر:معدہ کو سست کر کے بھوک کو بند کرتا ہے ۔اور متلی لاتا ہے۔
 مصلح: کتیرا‘  مصطگی‘ کیکر کا گوند اور پودینہ۔
 اقسام: بالعموم اس کی دو قسمیں ہیں۔ سفید و سرخ۔ سفید تو عام ملتا ہے۔ سرخ کی شاخ اور کلی اور پھول بالکل سرخ ہوتے ہیں۔ یہ بھی اکثر مل جاتا ہے۔ نیز دونوں کے خواص اور فوائد میں کوئی نمایاں تفاوت نہیں۔
 مقام پیدائش: یہ ایک مشہور و معروف درخت ہے۔ جس کا اصل مسکن تو افریقہ ہے۔ لیکن اب پاکستان اور بھارت میں بھی عام طور پر پایا جاتا ہے۔
    بعض مہذب خطے کے لوگ اس کے بیجوں سے حظ اندوز ہونے کے لیے خود کاشت کرتے ہیں۔ مگر ہمارے ہاں تو از خود بلائے بے د رماں کے طور پر آگ آتے ہیں۔ جن کو اکثر لوگ فضول ہی خیال کرتے ہیں۔
    اس کے بیجوں سے تیل نکالا  جاتا ہے۔ مغربی ممالک کے لوگ اس کو ذرا محنت سے صاف کر کے کسٹرائل کے نام سے لاکھوں روپیہ سالانہ کے حساب سے ہمارے ملک میں بھیج رہے ہیں۔ گو اس کے صاف کرنے کا طریقہ بھی اکثر لوگ جانتے ہیں۔ مگر ذرا مشکل ہے۔ اس لیے اس کو بیان ہی نہیں کیا گیا۔ کسٹرائل جلاب کے لیے بہترین شے ہے سدوں کو نکالتا ہے اور بلا تکلیف دست لاتا ہے۔ ریاحی و بادی امراض کے لیے ویدک کی مشہور و معروف دوا ہے۔  $
      @
    &


           دوسرا باب

& ارنڈ کے مرکبات Arindkaymurakbat

@ ارنڈ کے مختلف مرکبات کی تفصیل Arindkaymukhtalifmurakbatkitafseel

$  (۱) ارنڈ پاک
         گو اس میں ارنڈ کے علاوہ دیگر متعدد  ادویات بھی پڑتی ہیں۔ لیکن چونکہ اس کام نام ’’ارنڈ پاک‘‘ ہے۔ جس سے صاف معلوم ہوتا ہے کہ اس کا جز و اعظم ارنڈ ہی ہے۔ لہٰذا اس کو تحریر کیا جاتا ہے۔ تاکہ ضرورت مند حضرات تیار کر کے فائدہ حاصل کریں۔
ھوالشافی : مغز ارنڈ عمدہ ایک سیر‘ سونٹھ‘ مرچ سیاہ‘ فلفل دراز‘ دار چینی‘ الائچی خورد‘ تیج پتر‘ ناگ کیسر‘ پپلا مول‘ چترہ‘ سونف‘ کچور‘ پوست بیخ بیل‘ اجمود‘ زیرہ سیاہ‘ زیرہ سفید‘ ہلدی‘ اسگندھ ناگوری‘ کھڑیٹی‘ پاڈھ‘ ارنی‘ بابڑنگ‘ پوگھر مول‘ گوکھرو‘ کٹھ شیریں ‘ترپھلہ‘ برادہ دیار‘ بدھار‘ ستاور ہر ایک تولہ تولہ۔
ترکیب تیاری : اول مغز تخم ارنڈ لے کر ان کو باریک پیس لیں اور گائے کے آٹھ سیر دودھ میں درمیانی آگ پر پکائیں ۔اور کف گیر خوب ہلاتے رہیں۔ جب کھویا کی شکل میں تیار ہو جائے تو اس میں آدھ سیر گھی ملا کر بریاں کر لیں پھر دوسری ادویات کا سفوف بنا کر اور اڑھائی سیر عمدہ کھانڈ یا مصری کا قوام بنا کر اس میں پہلے مغز تخم ارنڈ والا کھویا پھر ادویات کا سفوف شامل کر کے یک جان بنا لیں۔ پھر حسب دل خواہ لڈو یا برفی تیار کر لیں۔ ارنڈ پاک تیار ہے۔
مقدار خوراک : دو تولہ روزانہ دودھ یا گرم پانی سے دیا کریں۔
فوائد : وجع المفاصل‘ گنٹھیا‘ عرق النساء‘ کمر درد علاوہ ازیں تمام ریاحی و بادی امراض کے لیے مانند اکسیر ہے۔$

$ (۲) ارنڈ آدھی گھرت
 پیٹ درد  و   سول ہر قسم کی مایہ ناز ویدک دوا۔
ھوالشافی : پوست بیخ ارنڈ‘ پوست بیخ کنڈیاری‘ گھوکھرو‘ بسکھپرہ‘ ستاور‘ کھریٹی‘ ماکھ پرنی‘ بداری قند‘ پوست بیخ بیل‘ کنول کی جڑ‘ پوست بیخ چترہ‘ سہدیوی یا سہد یا‘ برادہ دیار‘ تمام ادویات ایک ایک تولہ۔
         تمام ادویہ پتھر کے کونڈے میں پیس کر نغدہ بنائیں۔ پھر مذکورہ بالا ادویات سے چار تولہ کی مقدار میں لے کر سولہ گنا پانی میں جوشا کر جوشاندہ تیار کریں۔ یعنی جب چوتھا حصہ پانی باقی رہ جائے اور تین حصہ جل جائے تو اسے خوب مل چھان لیں اور پھر رس لیموں چار سیر لے کر سب ادویات کو ایک قلعی دار دیگچی میں ڈال کر اس میں گائے کا گھی ایک سیر بھی ملا لیں اور نر م نرم آنچ پر پکائیں۔ جب تمام پانی وغیرہ جل کر صرف گھی باقی رہ جائے تو اس کو نتھار کر چھان لیں اور حفاظت سے رکھیں۔
ترکیب استعمال : چھ ماشہ سے ایک تولہ تک ہر قسم کے سول میں دے سکتے ہیں۔
فوائد : اس کے استعمال سے سوائے پر نیام سول اور ان درد سول کے باقی تمام سول مٹ جاتے ہیں۔
نوٹ : گو ہم مفردات کی کتابوں میں بہت سی ادویات سے مرکب نسخوں کو لکھنا پسند نہیں کرتے۔ مگر یہ دونوں نسخے ’’ارنڈ پاک‘‘ اور ارنڈ آدھی گھرت نام ہونے کی وجہ سے لکھے گئے (مولف)۔$

$ (۳) د یسی کیسٹرائل کی عمدہ اور اعلٰی ترکیب
        ترکیب:- روغن ارنڈ جو  دبا کر بلا حرارت حاصل کیا گیا ہو۔ ایک پائو لیں پھر اسے میٹھے دہی میں شامل کر کے آگ پر رکھیں۔ اور نیچے ہلکی آگ جلائیں یہاں تک کہ دہی کا تمام پانی اڑ جائے۔ اور صرف تیل باقی رہ جائے۔ اس تیل کی رنگت بالکل گھی جیسی ہو گی۔ اس کی بدبو بھی ایک حد تک رفع شدہ ہو گی۔ اب باقی ماندہ رہی سہی دہی کی بدبو کو زائل کرنے کے لیے اس میں دو عدد پان کے پتے ڈال دیں۔ اس سے جہاں تک بدبو دور ہو گی وہاں روغن بھی صاف ہو جائے گا۔ اگر مزید عمدہ اور اعلیٰ بنانا مقصود ہو تو اس میں عرق پان حسب ضرورت ملائیں۔ بعد ازاں روغن ہذا کو سفید رنگ کی بوتلوں میں بھر کر سورج کی روشنی میں رکھ دیں۔ رنگ بالکل صاف ہو جائے گا۔ سنبھال لیں ولائتی کسٹرائل سے بہتر کسٹرائل تیار ہے۔$

$ (۴) ارنڈ کا تیل تیار کرنا
         حسب ضرورت مغز   ارنڈ لیں۔ اور تمام کے پوست علیحدہ کر دیں۔ بعد ازاں ان کو ایک مضبوط ٹاٹ کے تھیلے میں بھر کر کسی زور  دار  وزنی چیز سے بخوبی دبائیں۔ روغن نکل آئے گا۔ یہ روغن گاڑھا اور غیر مصفیٰ ہو گا۔ چنانچہ اس کو صاف کر کے بوتلوں میں بھر رکھیں۔
         ضرورت کے وقت کام میں لائیں۔$

$ (۵)  کسٹرائل سفوف کی شکل میں
 جو کسٹرائل کا قائم مقام اور بلا تکلیف اور عمدہ مسہل ہے۔
اجزاء و ترکیب : کسٹرائل‘ میگنیشیم کاربونیٹ‘ پانی‘ ہرسہ مساوی الوزن ضرورت کے مطابق لیں۔ پہلے کسٹرائل کو میگنیشیم کاروبونیٹ میں ملائیں۔ پھر اسے پانی کے ذریعے گوندھیں۔ جب تمام پانی جذب اور ختم ہو جائے۔ اس وقت لبدی کو پھیلا کر خشک کریں ۔خشک ہونے پر مرکب کو باریک پیس کر سنبھال رکھیں۔ بس سفوف کسٹرائل تیار ہے۔
         ضرورت کے وقت کام لیں۔ ایک وقت میں آٹھ ماشہ دینا کافی ہے۔ انشاء اللہ سفوف ہذا کسٹرائل کا صحیح قائم مقام ہے۔
 کسٹرائل کو خوشبو دار اور خوش ذائقہ بنانے کے چند انگریزی طریقے$

$ (۶) چکٹ دور کرنا
         چکٹے ہوئے ارنڈی کے تیل کے سو حصے لے کر ۹۵ ڈگری فارن ہیٹ تک گرم کریں۔ الکحل (۹۶ فیصدی) ایک حصہ تیزاب گندھک ایک حصہ کو باہم ملائیں۔ ازاں بعد ہر دو  روغنیات اور تیزابی مرکب کو کسی بلوری برتن میں ملا کر رکھیں۔ شیشے کی سلاخ سے ہلایا کریں ۔چوبیس گھنٹوں کے بعد صاف تیل کو نتھار کر ابلتے ہوئے پانی میں آدھ گھنٹے تک جوشائیں۔ پھر کسی بوتل میں ڈال کر چوبیس گھنٹے کے لیے رکھ دیں۔ بعد ازاں اوپر سے تیل نتھار کر کام میں لائیں ۔بفضلہ چکٹ دور ہو کر تیل کا رنگ صاف ہو جائے گا۔$

$ (۷) خوش ذائقہ بنانا
اجزاء و ترکیب : انیس آئل چار قطرے‘ سیکرین ڈیڑھ گرام‘ الکحل پونے دو گرام سب کو باہم ملا کر حل کر کے چار اونس کسٹرائل مصفی میں جس کے تیار کرنے کے مختلف طریقے بھی ہم بیان کر آئے ہیں۔
         اگر رنگین بنانا مقصود ہو تو اس میں چند قطرے ٹنکچر الکونیٹ شامل کریں۔$

$ (۸) ارنڈ کا خوشبو دار تیل تیار کرنا
اجزاء و ترکیب : کسٹرائل سولہ اونس‘ کولون سپرٹ تین فلوئڈ اونس‘ ونٹرگرین آئل چار قطرے  ساسافراس آئل بیس قطرے‘ انیس آئل پندرہ قطرے سیکرین تین گرام۔ پانی گرم حسب ضرورت۔ پہلے کسٹرائل کو ایک گیلن میں ڈالیں۔ پھر سولہ اونس گرم پانی ملا کر پندرہ منٹ تک خوب زور دار ہاتھوں سے ہلائیں۔ بعد ازاں اسے ایک بلوری برتن میں جس کے نیچے توٹنی لگی ہوئی ہو منتقل کر دیں۔ بارہ گھنٹہ کے بعد نیچے سے ٹونٹی کھول کر پانی نکال دیں اور سپرٹ میں خوشبودار روغن اور سکرین حل کر کے مصفیٰ تیل ملائیں۔ کسٹرائل کی بھبھک دور ہو جائے گی۔ اور خوشبودار روغن ارنڈ تیار ہو گا۔$
@
&
---


           تیسرا باب

& سر کی بیماریاں

         سر کی بے شمار بیماریوں میں سے جن چند بیماریوں کے لیے ارنڈ دوا کا کام دیتا ہے۔ ان کا بیان ذیل کی سطور میں کیا جاتا ہے۔ مطالعہ فرما کر فائدہ اٹھائیں۔
@ درد سر
         گو  درد  سر کی بے شمار قسمیں ہیں۔ لیکن ہم وہی چند چٹکلے بیان کریں گے۔ جن سے معمولی درد سر جو سرد ہوا لگنے وغیرہ سے ہو دور ہو جاتا ہے۔ یہ نسخے پرانے سر درد یا گرمی کے سر درد کے لیے مفید نہیں ہیں۔

$ (۹) درد  سر کے لیے لیپ
ھوالشافی : مغز تخم ارنڈ  یعنی مینگ چھ ماشہ‘ سونٹھ چھ ماشہ پانی میں نہایت زور دار ہاتھوں سے کھرل کر کے لیپ تیار کریں۔ اور مریض کی پیشانی اور کنپٹیوں پر لیپ کریں۔ اگر سر درد  کا باعث سردی ہو یا بادی ہو تو بفضلہ تعالیٰ فوراً آرام ہو جائے گا۔$

$ (۱۰) سبز پتوں کی تاثیر
ھوالشافی : ارنڈ کے سبز پتوں کو کھرل میں ڈال کر گھوٹیں۔ جب پس کر بالکل باریک ہو جائیں تو نیم گرم کر کے پیشانی اور کنپٹیوں پر لیپ کر دیں۔ اس سے بھی بفضلہ درد سر کو آرام ہو جاتا ہے۔ مگر شرط یہ ہے کہ درد  سردی کی وجہ سے ہو گرمی کے سر درد کے لیے چنداں مفید نہیں ہے۔$

$ (۱۱) ضماد  دافع درد  سر
         ہر قسم کے درد سر اور خصوصاً برودت اور باد انگیز مواد سے پیدا ہونے والے درد سر کو مفید ہے۔
ھوالشافی : ارنڈ کی جڑ حسب ضرورت لیں اور قدرے پانی میں گھس کر بدستور معروف ضماد تیار کریں اور مریض کی پیشانی اور کنپٹیوں پر لیپ کر دیں۔ انشاء اللہ تعالیٰ پہلے ہی ضماد سے درد سر موقوف ہو جاتا ہے۔ ورنہ مزید  ایک آدھ لیپ سے تو شرطیہ طور پر آرام ہو گا۔$

$ (۱۲) جوشاندہ اکسیر الاثر
         جو کہ درد سر بلغمی اور سودادی کے لیے اکسیر ہے۔
ھوالشافی : برگ ارنڈ چھ ماشہ لیں اور حسب ضرورت پانی میں ڈال کر آگ پر رکھیں۔ اور نیچے ہلکی ہلکی آگ روشن رکھیں۔ یہاں تک کہ پانی جوشاندہ کی مانند نصف باقی رہ جائے۔ اتار کر سرد ہونے پر مل چھان کر حسب ذائقہ دو تولہ کھانڈ شامل کر کے مریض کو استعمال کرائیں۔ درد سر انشاء اللہ دور ہو گا۔
نوٹ : یہ ایک خوراک ہے۔ اتنی ہی خوراک دو وقت دیں۔
فوائد : یہ جوشاندہ درد سر بلغمی اور سوداوی کے لیے مفید ہے۔$

$ (۱۳) سفوف مقوی دماغ
         بفضلہ تعالیٰ سفوف ہذا کے استعمال سے ایک ماہ تک دماغ کی کمزوری اور ضعف دور ہو جاتا ہے۔ اور قوت حافظہ میں بیش بہا اضافہ ہو جاتا ہے۔
ھوالشافی : حسب ضرورت ارنڈ کے ترو تازہ پتے لیں اور انہیں سایہ میں رکھ دیں۔ جب بخوبی خشک ہو جائیں تو ان کو بدستور معروف باریک پیس کر سفوف بنالیں۔ اور سنبھال رکھیں۔ بس سفوف مقوی دماغ تیار ہے۔
ترکیب استعمال : سفوف ہذا بقدر چار ماشہ ہر دو  وقت صبح و شام ایک پائو گرم دودھ گائے کے ہمراہ استعمال کرایا کریں۔
فوائد :  دماغ اور حافظہ کو تقویت دینے کے علاوہ سفوف ہذا قبض کشا بھی ہے۔$

$ (۱۴)  نسوار دافع کرم دماغ
         برگ ارنڈ خشک ایک چھٹانک‘ سیندھا نمک اڑھائی تولہ۔ ہر دو ادویہ کو پہلے علیحدہ علیحدہ بخوبی پیسیں۔ پھر ارنڈ کے سفوف کو چھان کر نمک مذکور کے ساتھ ملائیں اور بخوبی سحق کریں اور چھان کر مریض کو بطور نسوار استعمال کرایا کریں۔ دماغ کے کیڑے نکل جائیں گے۔$
          @

@ گنج
         بال بھی خداوند کریم کے انمول انعامات میں سے ایک انعام ہے۔ جن سے انسان کی زیب و زینت میں چار چاند لگتے ہیں۔ جو انسان مرض گنج میں مبتلا ہو کر اس نعمت سے محروم ہو جاتا ہے وہ لوگوں میں حقارت کی نظروں سے دیکھا جاتا ہے۔ کیونکہ لوگ گنجے کو صرف بدصورتی کا نمونہ ہی قرار دے کر صبر نہیں کرتے بلکہ شرارتوں کی جڑ برائیوں کا مرقع وغیرہ بھی گرداننے لگتے ہیں۔ یا دراصل بالوں سے محروم ہو جانے کے بعد انسان ایسی صفات کا حامل بن جاتا ہے۔ واللہ اعلم چونکہ اس مرض کے لیے ارنڈ ایک عمدہ   دوا ہے۔ لہٰذا ذیل میں چند سہل چٹکلے عرض کیے جاتے ہیں۔

$ (۱۵) پہلا نسخہ
ھوالشافی : ارنڈ کی کونپلیں قدرے نمک ملا کر باریک پیس کر سر پر لیپ کریں۔ اس سے بفضلہ چند دنوں میں بال نئے سرے سے اگ کر مرض گنج کا خاتمہ ہو جائے گا۔$

$ (۱۶) دوسرا نسخہ
ھوالشافی : روغن ارنڈی (کسٹرائل) حسب ضرورت لے کر اس میں برابر وزن سرکہ ملالیں۔ اور باہم اچھی طرح ملا کر سر پر لگایا کریں۔ چند روز متواتر لگاتے رہنے سے بفضلہ سر پر نہایت عمدہ اور ملائم بال پیدا ہو جاتے ہیں۔$

$ (۱۷) تیسرا نسخہ
ھوالشافی : محض ارنڈ کے پتوں کو پانی میں گھوٹ کر سر پر ضماد کرنے سے بفضلہ فائدہ ہو جاتا ہے۔ نہایت سہل الحصول اور مفت میں بننے والا نسخہ ہے۔
نوٹ : نزلہ و زکام سر سام وغیرہ دماغی امراض کے لیے میرے ناقص علم میں ارنڈ کا مفید ہونا معلوم نہیں ہوا لہٰذا ان کو چھوڑتا ہوں۔$

$ (۱۸) خیساندہ برائے مرگی
        ارنڈ خداوند کریم کے فضل و کرم سے مرگی جیسی منحوس اور مہلک بیماری کے لیے بھی مفید اور موثر ہے۔ اور اس کے متواتر اور مسلسل استعمال سے بفضلہ تعالیٰ از بس افاقہ ہو جاتا ہے۔ اور دورے پڑنے موقوف ہو جاتے ہیں۔ بنائیں اور فائدہ اٹھائیں۔
ھوالشافی : ارنڈ کے پتے چھ ماشہ‘ فلفل سیاہ ایک ماشہ‘ مغز بادام شیریں چودہ عدد‘ مصری دو تولہ سب ادویہ کو پندرہ تولہ پانی میں پیس کر چھان لیں اور مریض کو پلائیں۔ اور ہر دو  وقت صبح و شام یہی خیساندہ تیار کر کے استعمال کرایا کریں۔ انشاء اللہ تعالی بہت جلد ہی مرض صرع کو نمایاں اور گرانقدر افاقہ ہو گا اور دورے پڑنے موقوف ہو جائے گے۔$
 @
&

---

           چوتھا باب

& آنکھوں کی بیماریاں
         جس طرح آنکھوں کی بیماریوں کے لیے سرس مفید ہے ارنڈ اس کا مقابلہ تو نہیں کرتا۔ لیکن تاہم جن مرضوں کے لیے یہ مفید ہے ان کو بیان کرنا اپنا فرض سمجھ کر پیش کرتا ہوں۔
@ آشوب چشم
$ (۱۹) ارنڈ کا اعجاز
 ھوالشافی : ارنڈ کے پتے ارنڈ کی چھال اور جڑ ہر سہ ادویہ مساوی الوزن حسب ضرورت لیں۔ اور سل پر بٹے کے ذریعے بخوبی پیس لیں۔ ازاں بعد اس میں حسب ضرورت بکری کا دودھ شامل کر کے اور کسی تانبے کے برتن میں ڈال کر آگ پر رکھیں۔ اور ہلکی ہلکی آگ جلائیں۔ اتار کر ٹھنڈے ہونے پر چھان کر کسی شیشی میں محفوظ رکھیں۔
ترکیب استعمال : ضرورت کے وقت تھوڑی سی دوا آنکھوں میں ڈالیں اور جب تک آنکھیں تندرست نہ ہوں دن میں کئی کئی مرتبہ ڈالتے رہیں۔
فوائد : ہر قسم کی دکھتی ہوئی سرخ شدہ آنکھوں کو  آرام تسکین بخشنے کے لیے یہ دوا مفید ہے۔$

$ (۲۰) ارنڈ کا اعجاز
         دکھتی آنکھوں کے لیے ارنڈ کے سبز پتوں کو کھلے پانی میں دھو کر اور کچل کر چار گنا پانی میں رات کو بھگو دیں۔ صبح نرم آگ پر تانبے کے برتن میں پکائیں۔ جب پانی میں ایک حصہ جل کر ایک حصہ باقی بچ رہے تب چھان کر اسی پانی میں ایک تولہ فی سیر کے حساب سے صاف اور پسا ہوا سفید نمک ملا کر پھر آگ پر پکائیں۔ جب شہد کی طرح گاڑھا ہو جائے تب آگ سے اتار لیں۔ ٹھنڈا ہونے پر شیشی میں ڈال رکھیں اس میں سے ایک ماشہ دوائی ایک چھٹانک عرق گلاب میں حل کر کے دکھتی آنکھوں میں اس کے صرف دو قطرے دن میں دو تین بار ڈالنا نہایت مفید ہے۔$
          @
@ پڑبال
         یہ ایک ایسی تکلیف دینے والی بیماری ہے کہ جس سے مریض کی پلکوں کے اندر چند زائد بال بے موقعہ پیدا ہو کر آنکھ کے ڈھیلے پر چبھتے رہتے ہیں اور اس وجہ سے آنکھ سے ہر وقت پانی نکلتا رہتا ہے۔ نگاہ نہایت کمزور ہو جاتی ہے۔
         ڈاکٹر لوگ اس کا علاج بجز دستکاری یعنی پلک بندی کے کچھ نہیں سمجھتے مگر یونانی حکیم اس کا علاج دوائوں سے ہی کر دینے کے مدعی ہیں ایک نسخہ پیش خدمت ہے۔
$ (۲۱) ارنڈ کا اعجاز
ھوالشافی : ایک ایسے چراغ کی میل حاصل کرو جس میں ارنڈی کا تیل جلتا رہا ہو۔ اس تہ نشین میل کو ارنڈی کے تیل میں کھرل کر کے محفوظ رکھو اور بالوں کو اکھاڑ کر سلائی کے ذریعہ لگایا کرو۔ چند بار بال اکھاڑنے اور مذکورہ دوا لگاتے رہنے سے بفضلہ زائد بال اگنے بند ہو جاتے ہیں۔
نوٹ : بال اس طرح صفائی سے اکھاڑیں کہ جڑوں سمیت نکل آئیں۔ اور دوا مسامات کے اندر داخل ہو کر اپنا پورا اثر قائم کر سکے اگر بال درمیان سے کٹ گئے تو دوا سے کما حقہ فائدہ نہ ہو گا۔$

$ (۲۲) موتیا بند کی ابتداء
         آنکھ کے چوتھے پردے کے اندر گندھلا پانی اترنے کو نزول الماء یا موتیا بند کے نام سے پکارتے ہیں۔ اس نامراد بیماری سے لاکھوں انسان اندھے ہوئے نظر آتے ہیں۔
         ذیل میں ایک ایسا نسخہ پیش کیا جاتا ہے۔ جس سے بفضلہ اترتا ہوا موتیا کا پانی رک جاتا ہے۔
ھوالشافی : ارانڈی کا تیل جو کہ نہایت صاف ہو سلائی کے ذریعہ آنکھ میں لگایا کریں۔ بفضلہ کچھ عرصہ کے استعمال سے موتیا بند کا پانی  اترنا بند ہو جاتا ہے۔ دیکھئے کیسا آسان ٹوٹکا ہے۔$

$ (۲۳) نزول الماء موتیا بند
         نسخہ ہذا موتیا بند کے لیے مفید ہے اور بہت جلد ہی فائدہ بخشتا ہے۔ خصوصاً جب کہ پانی اتر رہا ہو۔
ھوالشافی : روغن ارنڈ خانہ ساز تین تولہ‘ تمباکو تند تیز ایک تولہ‘ کانچ باریک پسا ہوا چھ ماشہ‘ ہر سہ ادویہ کو چار پہر تک مسلسل اور لگاتار زور زور سے کھرل کریں۔ بارہ گھنٹے کے کھرل سے موتیا بند کی اکسیر الاثر اور لاجواب دوا تیار ہو گی۔ کسی شیشی میں سنبھال رکھیں۔
ترکیب استعمال : دوا ہر دو وقت صبح و شام اللہ کا نام لے کر ایک ایک سلائی آنکھوں میں لگایا کریں۔
فوائد : موتیا بند کے لیے جید الاثر دوا ہے۔ اور خاص کر نزول الماء کے لیے بہت مفید ہے۔$

$ (۲۴) سرمہ
ھوالشافی : سرمہ سیاہ ایک تولہ کو کھرل میں ڈال کر باریک پیسیں اور اس میں ارنڈ کے سبز پتوں سے نچوڑ کر نکالا ہوا پانی ڈال ڈال کر کھرل کرتے جائیں۔ جب بیس تولہ پانی بذریعہ کھرل جذب ہو جائے تو شیشی میں ڈال کر بخفاظت رکھیں سرمہ تیار ہے۔ جو کہ بفضلہ سرخی چشم‘ پانی جانا اور دھند کے لیے مفید ہے۔$

$ (۲۵) آنکھـ کا زخم
         اگر کسی طرح آنکھ کے سفید حصے کے اندر زخم آگیا ہو تو اس کے لیے بہترین نسخہ یہی ہے۔ کہ ایک دو بوند روغن ارنڈی عمدہ صاف ڈالا کریں۔ درد  تو بفضلہ فورا ًبند ہو جائے گا اور  زخم آہستہ آہستہ  درست ہو جائے گا۔$

$ (۲۶) آنکھـ میں چونا یا سوڈا پڑ جانا
         بعض اوقات آنکھ میں چونے یا سوڈے سے سجی وغیرہ کا پانی پڑ کر سخت درد کا باعث ہو جاتا ہے۔ اس کے لیے آنکھ کو پانی سے دھو کر ایک دو قطرے روغن ارنڈی کے ڈالیں۔ بفضلہ ایک منٹ میں آرام ہو جائے گا۔$

$ (۲۷) اکسیر چشم
ھوالشافی : روغن بید انجیر غیر مصفیٰ (ارنڈ کا تیل صاف نہ کیا ہوا) بلاٹنگ پیپر (سیاہی چوس کاغذ) سے چھان لیں (ولائتی کسٹرائل یا دیسی کسی طریقہ سے صاف کیا ہوا پینے والا نہ لیں۔ کیونکہ اس میں سے جو آنکھ کے لیے مفید و موثر جوہر ہوتا ہے نکل چکا ہوتا ہے۔) پھر اس صاف شدہ روغن بید انجیر ایک اونس (اڑھائی تولہ) میں آٹھ بوند سے بارہ بوند تک خالص کاربالک ایسڈ ملا لیں۔ بس لاجواب اکسیر چشم تیار ہے۔ کسی صاف شیشی میں محفوظ رکھیں۔
ترکیب استعمال : سلائی سے صبح و شام آنکھ میں ڈالا کریں۔
فوائد : دھند‘ جالا‘ پھولا وغیرہ بلا تکلیف کے تھوڑے دنوں میں دور ہو جاتے ہیں۔ نیز اس اکسیر کی مداومت سے بفضلہ تعالیٰ عینک کی عادت بھی چھوٹ جاتی ہے۔ آنکھوں کا چندھیانا۔ خراب رہنا۔ روشنی نہ سہنا وغیرہ ہٹ کر نظر تیز ہو جاتی ہے۔
نوٹ : یہ نسخہ چوٹ اور چیچک سے بنے ہوئے پھولا کے لیے مفید نہ ہو گا۔$
@
&
---


           پانچواں باب

& کان ‘دانت‘ منہ اور گلے کی بیماریاں
         کان اور دانت کی بیماریوں میں سے صرف دو  ایک مرضوں کے لیے ہی ارنڈ کا مفید ہونا ہمیں معلوم ہوا ہے۔ ان کے علاوہ اگر کسی صاحب کو کان اور دانت وغیرہ امراض کے لیے مجرب المجرب نسخے معلوم ہوں تو فراخ دلی سے تحریر فرمائیے۔ آئندہ ایڈیشن میں بصد شکریہ نسخہ عطا فرمانے والے کے نام سے درج کر دیئے جائیں گے۔

@ کان ‘دانت‘ منہ اور گلے کی بیماریاں

$ (۲۸) روغن برائے درد کان
ھوالشافی : ارنڈ کے پتوں کا پانی دو تولہ‘ ادرک کا پانی دو تولہ‘ شہد دو تولہ‘ سرسوں کا تیل پانچ تولہ۔
         تمام کو آگ پر پکائیں۔ جب تمام پانی وغیرہ جل کر محض تیل باقی رہ جائے تو نتھار کر شیشی میں حفاظت سے رکھیں۔ اور بوقت ضرورت ذرا نیم گرم کر کے دو قطرے کان میں ڈالا کریں۔ اس سے بفضلہ تعالیٰ کان کے درد سے بلکتا اور تڑپتا ہوا مریض چین حاصل کر لیتا ہے۔ علاوہ ازیں کان میں پیپ آنے و بہرہ پن کو بھی مفید ہے۔$

$ (۲۹) کان درد
         ارنڈ کے بیج دو تولہ‘ گل روغن پانچ تولہ۔
ترکیب تیاری : تخم ارنڈ کو روغن مذکور میں ڈال کر جلالیں اور سنبھال رکھیں۔
ترکیب استعمال : ضرورت کے وقت مریض کے کان میں چند قطرے قطرہ قطرہ کر کے ڈال دیں۔
فوائد : درد کان کے لیے بفضلہ مفید اور موثر ہے۔$

$ (۳۰) سستا منجن
         دانتوں کو منجن یا مسواک سے ہمیشہ صاف رکھنا اور آنکھوں میں سرمہ ڈالتے رہنا دانا لوگوں کا وطیرہ ہے۔ چنانچہ ہم ذیل میں ایک بالکل سہل منجن کا نسخہ بیان کرتے ہیں۔
ھوالشافی : ارنڈ کی جڑ کو جلا کر کوئلہ بنالیں۔ اور اس خاکستر میں آٹھواں حصہ نمک شامل کر کے ڈبیہ میں حفاظت سے رکھیں بس منجن تیار ہے۔
         اس کو دانتوں پر ملنے سے دانتوں کی میل‘ درد‘ ہلنا وغیرہ کو آرام  آکر منہ سے خوشبو آنے لگتی ہے۔$

$ (۳۱) منہ آنا
         منہ میں آبلے پڑ جانے کی کئی وجوہات ہیں نیچے لکھا ہوا نسخہ تقریباً سب قسموں کو مفید ہے۔
ھوالشافی : برگ ارنڈ حسب ضرورت لے کر سایہ میں خشک کر رکھیں۔ اور بوقت ضرورت دو تولہ پتے لے کر سیر بھر پانی میں ڈال کر جوش  دیں۔ اور پائو بھر پانی  باقی رہنے پر چھان کر غرارے کرائیں۔ اس سے انشاء اللہ تعالیٰ منہ کے آبلے دور ہو جائیں گے۔$
@

@ خنازیر یعنی کنٹھ مالا
         یہ بہت ہی بری اور نامردا بیماری ہے۔ جو کہ ہٹنے کا نام ہی نہیں لیتی جب خنازیر کی گلٹیاں پھوٹ کر بہنے لگتی ہیں۔ تو اس کا مریض سل اور  دق میں مبتلا ہو کر جان دے دیتا ہے۔
         نیچے ایک دو نسخے بیان کیے جاتے ہیں۔ جو کہ بیماری کے شروع ہوتے ہی استعمال کرانے سے مفید ثابت ہوتے ہیں۔

$ (۳۲) روغن اکسیر خنازیر
ھوالشافی : ارنڈ کے پتوں کا نچوڑ کر نکالا ہوا پانی بیس تولہ‘ روغن کنجد دس تولہ‘ دونوں کو قلعی دار دیگچی میں ڈال کر آگ پر رکھیں۔ جب تمام پانی جل کر صرف تیل باقی رہ جائے تو ٹھنڈا ہونے پر چھان لیں اور شیشی میں محفوظ رکھیں۔ اس تیل کو خنازیر پر لگاتے رہیں۔ بفضلہ اس کے متواتر لگاتے رہنے سے گلٹیاں تحلیل ہو جاتی ہیں۔$

$ (۳۳) لیپ کا نسخہ
         ارنڈ کے پتوں کا پانی نکال کر اس میں جو کا آٹا ملا کر خنازیر کی گلٹیوں پر لیپ کیا کریں۔ ابتدائے مرض میں اس سے بھی بفضلہ آرام ہو جاتا ہے۔$

$ (۳۴) عجیب الاثر ضماد
ھوالشافی : سرخ رنگ ارنڈ کی جڑ کا چھلکا حسب ضرورت لیں۔ اور چاولوں کے پانی کے اضافہ سے ضماد تیار کریں۔ اور کنٹھ مالا پر لیپ کر دیں۔ چند مرتبہ کے استعمال سے خاطر خواہ فائدہ ہو گا۔$

$ (۳۵) جوشاندہ برائے خناق
ھوالشافی : برگ ارنڈ خشک دو تولہ کی مقدار میں لیں۔ اور  انہیں ایک سیر پانی کے ہمراہ  آگ پر پکائیں ۔ایک پائو جوشاندہ رہنے پر اتارلیں۔ اور سرد ہونے پر پن چھان کر نیم گرم کر کے مریض کو غرغرے کرائیں۔
فوائد : خناق اور دیگر حلق کے امراض کے لیے بفضلہ نہایت مفید اور موثر ہے۔$
@
&


           چھٹا باب
& سینہ اور پھیپھڑہ کی بیماریاں

@ سینہ اور پھیپھڑہ کی بیماریاں

         سینہ اور پھیپھڑہ کی بیماریاں بہت خطرناک ہوا کرتی ہیں۔ اس لیے ان کے علاج میں ہرگز ہرگز سستی نہ ہونی چاہیے۔ چنانچہ چند بیماریوں کا ذیل میں بیان کیا جاتا ہے۔ بغور ملاحظہ فرمائیں۔

$ (۳۶) ذات الصدر یعنی درد سینہ
         سینہ پر پہلے ارنڈی کے تیل کی مالش کر کے اوپر ارنڈ کے پتے گرم کر کے باندھیں۔ اسی طور پر چند دن تک باندھنے سے بفضلہ سینہ کے درد کو  آرام ہو جاتا ہے۔$

$ (۳۷) ذات الجنب
         ذات الجنب جس کا سبب بلغم کی شدت یا بلغمی مواد  کا سدہ ہو  اس کے لیے یہ جوشاندہ بہت مفید ہے۔
ھوالشافی : برگ ارنڈ آٹھ تولہ‘ تین پائو پانی ڈال کر گرم کریں۔ نصف جوشاندہ باقی رہنے پر اتارلیں۔ اور سرد ہونے پر بخوبی  مل چھان لیں۔ پھر اس میں ایک تولہ جوکھار باریک پیس کر شامل کر دیں۔ اور مریض ذات الجنب کو تھوڑا تھوڑا پلاتے رہیں۔
فوائد : بلغم کے باعث پیدا ہونے والے درد شکم کو بھی نیست و نابود کرتا ہے۔$

$ (۳۸) ارنڈ کا اعجاز
ھوالشافی : پوست بیخ ارنڈ تین ماشہ‘ سونٹھ تین ماشہ دونوں کو پانی میں جوش دے کر آدھ پائو پانی رہنے پر شہد سے میٹھا کر کے پلائیں۔ ان شاء اللہ درد  پسلی  کو  فوراً آرام ہو گا۔$

$ (۳۹)  کھانسی کی عجیب دوا
         برگ ارنڈ کو آلے کے دھوکہ میں رکھ کر اور روٹی کی طرح بڑھا کر توے پر پکالیں اور انہیں نکال کر صبح کے وقت انگوٹھے کے ناخن کے برابر خالی پان میں رکھ کر کھلائیں (پان پر چونہ‘ کتھہ وغیرہ نہ ہو) اس طریقہ پر استعمال کرانے سے بفضلہ نہ صرف کھانسی بلکہ دمہ کو بھی آرام ہو جاتا ہے۔$

$ (۴۰) بلغمی کھانسی
         اگر کھانسی بلغمی ہو یعنی کھانسنے سے بلغم بہت نکلتی ہو  تو برگ ارنڈ چھ ماشہ آدھ سیر پانی میں جوش دیں۔ اور آدھ پائو باقی رہنے پر دو ماشہ نمک سیندھا  اور ایک ماشہ مرچ سیاہ ملا کر پلائیں۔ یہ جوشاندہ بلغمی کھانسی کے لیے بہت مفید ثابت ہوتا ہے۔ بنائیں اور فائدہ اٹھائیں۔$

$ (۴۱) دمہ اور کھانسی کا چٹکلہ
         چٹکلہ ہذا دمہ اور کھانسی کے لیے ایک خاص فقیرانہ اور سنیاسیانہ راز ہے۔ اس کے استعمال سے بفضلہ تعالیٰ دمہ اور کھانسی کافور ہو جاتے ہیں۔
ھوالشافی : ارنڈ کے خشک پتوں کو کوری چلم میں تمباکو کی طرح رکھ کر کش لگائیں۔ اور اس کا دھواں اندر نگلتے رہیں۔ انشاء اللہ تعالی دمہ اور کھانسی دور ہو جائیں گے۔$

$ (۴۲) جوشاندہ دافع دمہ
ھوالشافی : برگ ارنڈ خشک چھ ماشہ‘ فلفل دراز دو ماشہ۔ پہلے برگ ارنڈ کو آدھ سیر پانی میں ملا کر آگ پر رکھیں۔ اور جوش دیں جب جوشاندہ آدھ پائو باقی رہ جائے تو فلفل دراز کو باریک پیس کر اس میں ملا دیں۔ اور مریض کو صبح و شام پلائیں۔
فوائد : بلغمی دمہ کے لیے جوشاندہ ہذا بفضلہ تعالیٰ نہایت مفید اور موثر دوا ہے۔ کچھ دن کے متواتر اور مسلسل استعمال سے مریض دمہ کو خاطر خواہ فائدہ ہو جاتا ہے۔
         کھانسی تر کے لیے بھی بہت مفید ہے۔$

$ (۴۳) خشک دمہ
         اگر دمہ خشک ہو تو اس کے لیے مندرجہ ذیل نسخہ بہت مفید ہے۔ برگ ارنڈ چھ ماشہ کو آدھ سیر پانی میں جوش دیں۔ جب ڈیڑھ پائو جل کر صرف آدھ پائو پانی باقی رہے تو اس میں چھ ماشہ گائے کا گھی شامل کر کے نیم گرم حالت میں مریض کو پلائیں۔ انشاء اللہ چند دنوں میں آرام ہو جائے گا۔$

$ (۴۴) جوشاندہ دافع نمونیا
ھوالشافی : ارنڈ کے پتے خشک چھ ماشہ آدھ سیر پانی شامل کر کے پکائیں۔ صرف دو چھٹانک باقی رہنے پر اتارلیں ۔خداوند کریم کے فضل سے نہایت مؤثر اور مفید دوا ہے۔$
@
&


           ساتواں باب

& معدہ‘ آنت‘ جگر و تلی کی بیماریاں

         یوں تو اللہ تعالیٰ نے کسی عضو کوبھی بے کار اور غیر ضروری پیدا نہیں کیا۔ لیکن معدہ اور جگر تو اس قدر ضروری ہیں کہ ان میں ذرا سا نقص وارد ہو جانے کی وجہ سے بدن انسانی کے تمام اعضاء میں فتور آجاتا ہے۔ جس شخص کا معدہ اور جگر درست کام کرتے ہیں اس کو بہت کم ہی بیمار ہونے کی نوبت آتی ہے۔ اس لیے حتی الوسع معدہ اور جگر کی درستی کا خیال رکھنا چاہیے۔ ان کی درستی سے امعاء (انتڑیاں) طحال (تلی) خود ہی درست رہتے ہیں۔ اور ان کے بگڑ جانے سے وہ بھی بگڑ جاتے ہیں۔

@ ہیضہ
         یہ وہ دہشت انگیز و ہولناک بیماری ہے کہ جس سے ملک کا بچہ بچہ واقف ہے۔ یہ ظالم بیماری ہر سال لاکھوں قیمتی جانوں کو ضائع کرنے کا موجب بنتی ہے۔

$ (۴۵) اکسیر ہیضہ
         ارنڈ ہیضہ کے لیے ایک نہایت ہی لاجواب جڑی بوٹی ہے۔ اس سے ردی سے ردی حالت کے مریض کو بھی بفضلہ شفا ہو جاتی ہے۔ چنانچہ ذیل میں دو لاجواب نسخے تحریر کیے جاتے ہیں۔
ھوالشافی : ارنڈ کی کونپل تین ماشہ‘ مرچ سیاہ پانچ عدد۔ آدھ پائو پانی میں گھوٹ چھان کر پلائیں۔ اس سے بفضلہ مریض ہیضہ موت کے چنگل میں پھنسا ہوا بھی تندرست ہو جاتا ہے۔$

$ (۴۶) حبوب اکسیر ہیضہ
ھوالشافی : ارنڈ کی کونپل ایک تولہ ‘لونگ ایک تولہ‘ دار چینی ایک تولہ‘ مرچ سیاہ ایک تولہ کو کھرل کر کے رتی رتی کی گولیاں بنا کر محفوظ رکھیں۔ اور بوقت ضرورت مریض ہیضہ کو تین تین گھنٹہ کے وقفہ سے تین تین گولیاں عرق سونف میں دیتے رہیں۔ ان اشاء اللہ دو تین خوراک میں شرطیہ آرام آجائے گا۔$

$ (۴۷) ہیضہ کی اکسیری گولیاں
         ہیضہ کے لیے ان گولیوں کا استعمال نہایت مفید اور موثر پایا گیا ہے۔ چنانچہ ان گولیوں کو ایک مہنیہ مریض کو  استعمال کرانے سے نہایت شاندار اور اہم نتائج مرتب ہوتے ہیں۔
ھوالشافی : برگ ارنڈ ایک تولہ‘ مرچ سیاہ ایک تولہ ہر دو ادویہ کو بخوبی باریک پیس کر نخودی گولیاں تیار کریں۔ بس ہیضہ کی موصوفہ گولیاں تیار ہیں۔
ترکیب استعمال : ضرورت کے وقت مریض کو ہر تین گھنٹہ کے بعد ایک گولی ہمراہ عرق ایک چھٹانک کے استعمال کرایا کریں۔$

$ (۴۸) مذکور عرق تیار کرنے کی ترکیب
ھوالشافی : آب خالص ایک سیر‘ دار چینی ایک تولہ‘ سونف ایک تولہ‘ ہر سہ ادویہ کو ذرا سا کوٹ کر پانی شامل کر کے آگ پر رکھیں۔ اور نیچے نرم نرم آگ روشن کریں۔ جب جوشاندہ کی مقدار تقریباً ایک چوتھائی کے قریب رہ جائے تو اتار لیں۔ اور قدرے سرد ہونے پر بخوبی مل چھان کر بوتل میں سنبھال رکھیں۔ بس یہی وہ عرق ہے جس کا مندرجہ بالا ہیضہ کے نسخہ میں بطور بدرقہ کے ذکر کیا گیا ہے۔$

$ (۴۹) قبض کی آسان گولیاں
ھوالشافی : ارنڈ کی تازہ و سبز کونپلیں دو تولہ‘ مرچ سیاہ دو تولہ‘ ہر دو کو خوب اچھی طرح باریک پیس کر رتی رتی کی گولیاں بنالیں۔
ترکیب استعمال : رات کو سوتے وقت ایک سے تین گولیاں ہمراہ گرم دودھ دیا کریں۔
فوائد : اعلیٰ درجہ کی ملین گولیاں ہیں۔$
@

@ پیچش یعنی مروڑ
        پیچش کی حکیموں نے دو قسمیں قرار دی ہیں۔ صادق و کاذب یعنی سچی اور جھوٹی یا سدّی اور غیر سدّی   … اور اس کی شناخت کا یہ طریقہ بیان کیا ہے کہ مریض کو اسبغول یا تخم سلیارہ وغیرہ بقدر ایک تولہ پانی سے پھنکا دیں۔ اگر پیچش صادق ہوئی تو پھنکائے ہوئے تخم پاخانہ کی راہ جوں کے توں نکل جائیں گے اور اگر اندر ہی رہ جائیں تو اس سے یہ سمجھا جائے گا۔ کہ کاذب ہے ۔یعنی مریض کی آنتوں میں کوئی سدہ ہے ایسی صورت میں مریض کو پیچش بند کرنے کی دوا  دینا نہ صرف یہ کہ غیر مفید بلکہ نقصان دہ ثابت ہوتا ہے اس لیے ایسے موقعہ پر کوئی ہلکا سا ملیّن دینا چاہیے۔ جس سے سدہ بآسانی نکل جائے اب ہم آپ کو چند سطروں میں ایک حکیمانہ نکتہ بیان کر کے یہ خوشخبری سنانا چاہتے ہیں۔ کہ ایسی چیز جو سدہ کو آسانی سے نکال ڈالے وہ روغن بید انجیر (ارنڈی کا تیل) ہی ہے لہذا ذیل میں مکمل نسخہ بمعہ ترکیب استعمال ملاحظہ فرمائیے۔

$ (۵۰) پیچش کے لیے بہترین ملین
ھوالشافی : کیسٹرائل دو تولہ سبوس اسبغول ایک تولہ کو گائے کے گرم دودھ میں ملا کر مریض کو پلائیں۔ اس سے ان شاء اللہ سدہ خارج ہو کر مریض کو پیچش سے آرام ہو جائے گا۔
مفید نوٹ : اگر محض کسیٹرائل (روغن بید انجیر) تین سے چار تولہ تک گرم دودھ میں ملا کر پلا دیا جائے۔ تو اس سے بھی فائدہ ہو جاتا ہے۔ مگر اسبغول ملانے کا یہ فائدہ ہے کہ جب یہ انتڑیوں میں سے ہو کر گزرتا ہے تو سدہ نکالنے میں ممدّ ہوتا ہے۔$

$ (۵۱) پیچش کی اکسیری دوا
ھوالشافی : محلوب بید انجیر دس تولہ۔ شربت احمر چار تولہ۔ ہر دو کو ملا کر مریض پیچش کو پلائیں ۔ان شاء اللہ فوراً آرام ہو گا۔$

$ (۵۲) محلوب بید انجیر کی ترکیب
اجزاء و ترکیب : روغن بید انجیر دو تولہ۔ گوند کیکر (سائیدہ) ڈیڑھ تولہ۔ عرق گائو زبان آٹھ تولہ پہلے گوند کیکر میں عرق ہذا تھوڑا تھوڑا ملا کر کھرل کرنا شروع کر دیں۔ یہاں تک کہ ایک قسم کی لئی سی تیار ہو جائے۔
         ازاں بعد بدستور عرق کی بجائے روغن بید انجیر شامل کرتے جائیں اور سحق کرتے رہیں ۔پھر عرق مذکور ملانا شروع کر دیں حتیٰ کہ عرق اور روغن ہر دو بخوبی باہم مل جائیں اور تمام عرق اور روغن گوند میں مل کر ایک سیال سی دوا تیار ہو جائے گی۔ کام میں لائیں۔$
         @

@ قولنج
         یہ ایک بڑا  ہی خطرناک درد ہے جس میں بڑے بڑے جلاب بھی فیل ہو جاتے ہیں مگر ارنڈ  اس کے لیے اکسیری چیز تسلیم کیا جاتا ہے۔ ترکیب استعمال ذیل میں ملاحظہ ہو۔

$ (۵۳) د لچسپ حکایت معہ نسخہ
         میرے محترم حکیم علائوالدین میاں صاحب مرحوم ایک بار علاقہ بانگر کا پیدل سفر کر رہے تھے آپ کے پاس صرف دو تین کتابیں تھیں اور بس …نہر کے کنارے ایک سرکاری کوٹھی تھی۔ جو کہ آبادی سے دور سنسان جنگل میں واقع تھی۔ جب آپ وہاں پہنچے تو ایک غیر معروف (ناواقف) شخص نے آپ کو دونوں بازوئوں سے پکڑ لیا۔ اور یہ کہہ کر کھینچ لے چلا۔ کہ اب کہاں جا سکتا ہے۔ اب نہیں جانے دوں گا۔ چونکہ اس علاقہ میں اس زمانہ میں ڈاکہ اور چوری کی وارداتیں ہوتی رہتی تھیں۔ لہذا آپ گھبرائے۔ مگر بہت ہی جلد وہ گھبراہٹ اس طرح دور ہوئی کہ اس شخص نے کوٹھی کے صحن میں لے جا کر ایک چارپائی بچھا دی اور کہا کہ ’’آرام سے بیٹھ جا‘‘ پھر ذرا دم لینے پر کہنے لگا کہ میری خوش دامن (ساس) ہمارے ہاں آئی ہوئی تھی اور وہ بیمار ہے۔ اس کو دیکھو۔ قصہ مختصر کہ تایا جی نے مریضہ کو قولنج میں مبتلا پایا۔ چونکہ وہاں کوئی شہر وغیرہ تو نزدیک ہی نہ تھا اس لیے آپ نے چاروں طرف نظر ڈورانے کے بعد دیکھا کہ ارنڈ کے درخت کھڑے ہیں۔ جھٹ آپ کے ذہن میں ایک نسخہ آگیا اور آپ نے انہیں ہدایت کر دی۔ کہ دس گیارہ مغز ارنڈ گرم پانی میں گھوٹ کر مریضہ کو پلا دو۔ اور تقریبا پائو بھر گھوٹ کر مریضہ کے پیٹ پر لیپ کر دو۔ آپ یہ کہہ کر چلے گئے اور کچھ دنوں بعد پھر اسی راہ واپس لوٹے تو اتفاقاً اسی جگہ پر وہی شخص مل گیا۔ جس نے آپ کو جاتے ہوئے روک لیا تھا اور اپنی پہلی ہی جاہلانہ ادا کے ساتھ چپ چاپ بازو سے پکڑ کر کوٹھی کے صحن میں لے گیا۔ اور چارپائی پر جا بٹھایا۔
         تایا جی نے دریافت کیا کہ مریضہ کا کیا حشر ہوا؟ تو وہ کہنے لگا جی ہم نے آپ کی حسب ہدایت چھ ماشہ مغز ارنڈ کو پانی میں گھوٹ کر لیپ کر دیا اور پائو بھر گھوٹ کر پلا دیا بس خدا کی مہربانی سے فوراً ہی آرام ہو گیا۔
         غالباً قارئین کرام نے غلط سمجھا ہو گا کہ شخص مذکورہ نے تایا جی کے فرمانے کے الٹ عمل کیا۔ یعنی چھ ماشہ پلانے کی بجائے تو لیپ کیا۔ اور پائو بھر لیپ کرنے کی بجائے پلا دیا۔ مگر جس کو اللہ نہ مارے اسے کون مار سکتا ہے وہ مریضہ صاف بچ گئی۔
نوٹ : یہ تو ایک شدید غلطی تھی۔ کہیں ناظرین کرام بھی اس غلطی کے مرتکب نہ ہو جائیں۔ کیونکہ ڈاکٹروں کی تحقیق و تجربہ سے معلوم ہوا ہے کہ بیس عدد مغز ارنڈ پلا دینا بھی انسان کو ہلاک کر دینے کا موجب ہے۔ بلکہ بعض تو اس سے کم کو بھی روا نہیں رکھتے …ہاں لیپ کر دینے میں کوئی حرج نہیں ہے۔ اور اندرونی طور پر بجائے مغز بید انجیر کے کیسٹرائل پلا دینا زیادہ موزوں ہے۔$

$ (۵۴) صاحب خزائن الادویہ کی تائید
         علامہ نجم الغنی صاحب مرحوم بھی لکھتے ہیں۔ کہ اگر مریض قولنج کے پیٹ پر ارنڈ کی مینگ کا لیپ کر دیا جائے تو بفضلہ قولنج سے صحت ہو جاتی ہے۔$

$ (۵۵) قولنج کا مکمل علاج
         کیسٹرائل چار تولہ سے چھ تولہ تک دودھ میں ملا کر پلایا کریں۔ اور مغز ارنڈ مناسب مقدار کا پیٹ پر لیپ کرائیں۔ اور پھر تخم کرنجوہ ایک عدد نمک سیندھا تین ماشہ۔ مرچ سیاہ تین ماشہ۔ باریک پیس کر گرم پانی سے پھنکا دیں۔ تو اس سے بفضلہ قولنج سے آرام ہو جاتا ہے۔ یہ قولنج کا مکمل علاج ہے۔ جو کہ بفضلہ کبھی خطا نہیں جاتا۔$

$ (۵۶) ایک اور چٹکلہ
         ارنڈ کی جڑ کو جلا کر اس کی خاکستر (راکھ) بقدر کفدست (نو ماشہ) گرم پانی سے کھلائیں اس سے بفضلہ آرام ہو جاتا ہے۔$
          @

@ پیٹ کے کیڑے
         پیٹ کے کیڑوں کی تین قسمیں ہوتی ہیں۔ کرم۱؎ جو کہ بہت لمبے لمبے ہوتے ہیں۔ کد و دانہ۲؎ اور چنونے۔۳؎ ارنڈ تقریبا تینوں قسموں کو ہی مفید ہے    لہٰذا ذیل میں چند مجرب نسخے عرض کیے جاتے ہیں۔

$ (۵۷) جلاب
         ارنڈ کے تیل کے جلاب سے پیٹ کے کیڑے نکل جاتے ہیں۔ دوبارہ پیدا نہ ہونے کی بابت کشتہ قلعی استعمال کرانا چاہئے۔ جس کی ترکیب ’’پاکستان و ہندوستان کی جڑی بوٹیاں‘‘ نامی کتاب میں لکھی گئی ہے۔ یا ’’کنزالمجربات جلد اول‘‘ مصنفہ حکیم محمد عبداللہ صاحب میں ملاحظہ فرمائیں۔$

$ (۵۸) چٹکلہ
ھوالشافی : برگ ارنڈ کو کوٹ کر کپڑے میں سے نچوڑ کر پانی نکالیں۔ اور جس بچے کو کرم تنگ کرتے ہوں۔ اس کی مقعد پر روئی کا پھایہ مذکورہ پانی سے تر کر کے رکھ دیں۔ اس سے بفضلہ کرم ہلاک ہو جائیں گے۔$

$ (۵۹) سفوف
سفوف ہذا بفضلہ تعالیٰ پیٹ کے کیڑوں کو مردہ کر کے براہ پاخانہ خارج کرتا ہے اور ان سے پیدا شدہ عواضات دور کرتا ہے۔
ھوالشافی : حسب ضرورت برگ ارنڈ ترو تازہ سبز لیں۔ اور سایہ میں خشک کر کے بدستور معروف سفوف پیس لیں۔ چار ماشہ کی مقدار میں مریض شکم کو گائے کی دہی کے ہمراہ استعمال کرائیں۔$
 @

@ ریاح
         ریاح کو  توڑنے اور اس کی پیدائش کو  موقوف کرنے کے لیے جوشاندہ ہذا بفضلہ تعالیٰ نہایت مفید اور موثر ہے۔
         علاوہ ازیں  درد شکم  اپھارہ   پیٹ کی گڑگڑاہٹ کو بھی زائل کر دیتا ہے ۔تیار کرنے کی ترکیب اور اس کے اجزاء درج ذیل ہیں۔
$ (۶۰) ارنڈ کا اعجاز
ھوالشافی : رنڈ کی جڑ۔ سونٹھ ہر دو مساوی وزن ضرورت کے مطابق لیں۔ اور آدھ سیر پانی شامل کر کے پکائیں۔ نصف رہ جانے پر اتار کر سرد کر کے اس میں نمک سیاہ بقدر تین ماشہ اور ہینگ ایک ماشہ ملائیں۔ اور مریض کو تھوڑا تھوڑا پلائیں۔ اور حسب ضرورت یا ہر دو وقت کھانا کھانے کے بعد استعمال کرایا کریں۔$

$ (۶۱) روغن برائے درد ریح
  ریح کے مریض کا واحد علاج
ھوالشافی : حسب ضرورت ارنڈ کے ترو تازہ اور شاداب پتے لیں۔ اور انہیں کچل کر رس نکال لیں۔ پھر اس میں روغن کنجد شامل کر کے پکائیں۔ صرف روغن باقی رہ جانے پر سنبھال کر رکھیں۔ اور ضرورت کے وقت مریض کے پیٹ پر مل دیں۔$

$ (۶۲)  ھچکی بند کر نے کا سنیاسیانہ چٹکلہ
         یہ سنیاسیانہ چٹکلہ ہچکی کو موقوف کرنے کے لیے نہایت مفید اور موثر ہے۔ چند کش لگانے سے ہچکی بند ہو جاتی ہے۔
ھوالشافی : ارنڈ کے خشک پتے حسب ضرورت لیں۔ اور انہیں کوری چلم میں تمباکو کی جگہ رکھ کر حقہ کی طرح پئیں۔ اور دھواں حتی الوسع اندر نگلنے کی کوشش کریں ان شاء اللہ تعالیٰ صرف چند کش لگانے کی نوبت ہی آئے گی۔ اور ہچکی دور ہو جائے گی ۔
        احتیاط:- مریض کو غذا بہت کم کھلانی چاہیے بہتر یہی ہے کہ ایک دو   وقت فاقہ کرائیں۔$
         @

@ موٹاپا
         جس طرح دبلا پن اور کمزوری ایک مرض ہے۔ اسی طرح موٹاپا بھی ایک بیماری ہے۔ مندرجہ ذیل چٹکلہ بفضلہ تعالیٰ اس کے لیے مفید اور سود مند ہے۔ اور اس کے متعدد  روز کے استعمال سے مریض کا بدن اپنی طبعی اور قدرتی حالت پر لوٹ آتا ہے۔
$ (۶۳) ارنڈ کا اعجاز
ھوالشافی : برگ ارنڈ خشک چھ ماشہ۔ لاکھ ایک ماشہ ہر دو ادویہ کو باریک پیس کر ملا لیں۔ پانی کے ہمراہ مریض کو استعمال کرائیں۔$
 @

@ یرقان یعنی پیلیا
         جب کسی مریض کو یہ بیماری ہو جاتی ہے تو پہلے اس کی آنکھیں اور ناخن زرد ہو جاتے ہیں۔ اور پیشاب بھی بالکل پیلا زرد آنے لگتا ہے۔ یہاں تک کہ اس سے سفید کپڑے کو بھی رنگ آجاتا ہے۔
$ (۶۴) ارنڈ کا اعجاز
 ھوالشافی : ارنڈ کی جڑ کو سایہ میں خشک کر کے کوٹ لیں۔ اور اس میں سے بمقدار  دو ماشہ لے کر شہد میں ملا کر چٹایا کریں ۔بفضلہ یرقان کو بہت ہی مفید ہے۔
         نیز ارنڈ کے پتوں کا پانی سنگھانا اور آنکھ میں لگانا بھی یرقان کے لیے بہت مفید ہے۔$

$ (۶۵) ارنڈ کا اعجاز
ھوالشافی : برگ ارنڈ چھ ماشہ۔ مرچ سیاہ ایک ماشہ۔ ہر دو ادویہ کو نصف سیر آب خالص میں سردائی کی طرح گھوٹ اور چھان کر ہر دو وقت صبح و شام پلایا کریں۔ یہ ایک خوراک ہے۔
فوائد : چٹکلہ یرقان کے مرض کو زائل کرنے کے علاوہ ضعف جگر اور جگر کی دیگر جملہ شکایات اور عوارضات کو دفعہ اور دور کرتا ہے۔ چنانچہ اس کے استعمال سے جگر صاف اور صالح خون پیدا کرنے لگتا ہے۔ اور کچھ عرصہ میں ہی مریض کے بدن کی رنگت زرد اور ناخنوں کا پیلا پن دور ہو جاتا ہے۔ چہرہ پر خون کی سرخی آجاتی ہے۔$
 @

@ استسقاء
         استسقاء کے پانی کو خارج کرنے کے لیے مندرجہ ذیل نسخہ آزمائیں۔
$ (۶۶) ارنڈ
ھوالشافی : مغز ارنڈ ایک ماشہ کی مقدار میں روز مریض کو قدرے گوند کیکر کے ہمراہ کھلایا کریں۔ ان شاء اللہ پہلے ہی ہفتہ کے استعمال سے استسقاء کا پانی خارج ہو جائے گا۔ علاوہ ازیں بلغمی اور باد   انگیز مواد فاسدہ خارج کرنے کے لیے بھی یہ چٹکلہ بہت مفید ہے۔$

$ (۶۷) عظم الطحال
         یہ نسخہ بڑھی ہوئی تلی کو گھلاتا اور اسے قطع و برید کر کے حد اعتدال پر لاتا ہے۔
ھوالشافی : برگ ارنڈ خشک چھ ماشہ۔ گیرد سرخ ایک ماشہ ہر دو ا دویہ کو دو چھٹانک پانی میں بخوبی رگڑیں اور رگڑ چھان کر مریض کو پلائیں۔  یہ ایک خوراک ہے۔ اس طرح صبح و شام ہر دو وقت تیار کر کے استعمال کرایا کریں ان شاء اللہ تعالیٰ طحال اپنی پہلی حالت پر عود کر آئے گی۔$
 @
&

---


           آٹھواں باب


& مثانہ‘ مقعد اور گردہ کی بیماریاں

@ مثانہ‘ مقعد اور گردہ کی بیماریاں

$ (۶۸) پیشاب کا بند ہو جانا
         پیشاب کی رکاوٹ کوئی ایسی بیماری نہیں ہے جس کو صبر و سکون سے برداشت کر کے خاموش لیٹے ہوئے رہا جا سکے۔ اس سے تو چند گھنٹوں میں نوبت ہلاکت تک پہنچ جاتی ہے اس کے لیے چاہیے کہ روغن ارنڈی سوا تولہ کو گرم پانی میں ملا کر پلائیں۔ اس سے ان شاء اللہ بند پیشاب فوراً کھل جائے گا۔ کیونکہ روغن ارنڈ جہاں قبض کشا ہے وہاں مدّر بول بھی ہے۔$

$ (۶۹) بواسیر کے لیے اکسیری روغن
         روغن بید انجیر پانچ تولہ کو تانبہ کی دیگچی میں ڈال کر اور تانبہ کا ہی ڈھکن دیں۔ اور چولھے پر رکھیں۔ جب تیل خوب گرم ہو جائے تو اس میں کافور   ایک ماشہ ملا کر پھر ڈھانپ دیں۔ یہاں تک کہ کافور پگھل کر تیل میں شامل ہو جائے۔ بس روغن تیار ہے۔ سنبھال کر شیشی میں رکھیں۔
ترکیب استعمال : بعد از قضائے حاجت آب دست کریں۔ اور اس کو خشک کر کے تیل لگایا کریں۔ اس سے بفضلہ بواسیر کو بالکل آرام ہو جاتا ہے۔$

$ (۷۰) بواسیری درد کو تسکین دینے والی دوا
         ارنڈ کی کونپلیں لے کر کوٹیں اور ٹکیہ بنا کر مسوں پر رکھ کر باندھیں۔ اس سے بفضلہ مسوں کا درد بند ہو جاتا ہے۔
         نیز برگ ارنڈ خشک کو انگاروں پر ڈال کر مسوں کو دھونی دینا بھی فائدہ مند ثابت ہوتا ہے۔  وقتی طور پر مفید چیز ہے۔ مستقل فائدہ کے لیے مکمل اور باقاعدہ علاج کرانا چاہیے۔$

$ (۷۱) ارنڈ کا اعجاز
ھوالشافی : روغن ارنڈ دیسی آٹھ تولہ۔ کافور دیسی دو تولہ۔ نوشادر تین ماشہ۔ سہاگہ چھ ماشہ۔  ان چاروں اشیاء کو گل حکمت کر کے شام کو دو سیر جنگلی اپلوں میں آگ دیں۔ صبح کو نکالیں بوقت ضرورت اس میں سے بقدر ایک رتی گرم کر کے مسہ کے اوپر لگائیں۔ ان شاء اللہ مسے گر جائیں گے۔ بہت مفید ہے۔$
@

@ سوزاک
         یہ ایک خطرناک مرض ہے تفصیل کے لیے ملاحظہ ہو۔ کنزالمجربات۔

$ (۷۲) جس کے آنکھ میں لگانے سے مرض سوزاک قطعاً دور ہو جاتا ہے۔
ھوالشافی : روغن بید انجیر دیسی آدھ پائو ۔کافور۔ پوکھرمول ہر ایک دو تولہ۔ شاخ گائو میش دو تولہ دونوں کو پیس کر فتیلہ بنا کر تیل میں ڈال دیں اور چراغ روشن کر کے اس کا کاجل حاصل کریں۔ ذرا سا کاجل مکھن میں حل کر کے سلائی سے آنکھوں میں لگایا کریں۔ سوزاک چند روز میں رفع ہو جائے گا۔$

$ (۷۳) سوزاک کی شفا بخش سردائی
ھوالشافی : ارنڈ کے حسب ضرورت پتے لیں اور انہیں آدھ پائو پانی شامل کر کے رگڑیں۔ اور چھان کر سردائی تیار کرلیں۔ ازاں بعد اس میں قلمی شورہ ملا کر مریض کو پلائیں اور ہر دو وقت صبح و شام سردائی اسی طریقے سے تیار کر کے استعمال کرایا کریں ۔چند روز کے استعمال سے افاقہ ہو گا۔$

$ (۷۴) درد گردہ کے لیے اکسیر
         درد گردہ کے لیے ایک بے نظیر نسخہ کا ملنا محال ہے۔ پھر لطف یہ کہ استعمال کے صرف پانچ منٹ کے بعد درد میں تسکین ہو جاتی ہے۔
ھوالشافی : پوست ارنڈ اڑھائی تولہ۔ اندر جو شیریں چھ ماشہ۔ ہیرا ہینگ ایک ماشہ۔ اول ہر دو ادویہ کو ایک سیر پانی میں جوش دیں۔ جب تین چھٹانک پانی رہ جائے تو اتار کر  اندر  جو  اور ہیرا ہینگ داخل کریں اور چھان لیں۔
فوائد : درد گردہ کے لیے اعجاز مسیحائی کا کام کرتا ہے۔
ترکیب استعمال : مذکورہ جوشاندہ صرف ایک خوراک ہے۔ اگر ضرورت ہو تو دو گھنٹہ کے بعد پھر پلائیں۔$

@
&
---

           نواں باب

& مردوں کی خاص بیماریاں

         مردوں کی خصوصی بیماریوں سے مراد ضعف باہ نامردی اور سرعت انزال وغیرہ ہی لی جاتی ہیں۔ جو کہ بدقسمتی سے آج کل وبا کے طور پر نوجوانوں میں پھیلی ہوئی ہیں۔
         کتاب حیات میں جوانی کا باب ایسا قیمتی شمار کیا جاتا ہے  کہ جس پر انسان کو صحیح معنوں میں ناز کرنا چاہیے  لیکن اس سے زیادہ اور بدقسمتی کیا ہو گی کہ ہمارے نوجوان اس باب میں داخل ہونے سے چند قدم پہلے ہی اپنی بے اعتدالیوں اور بد عنوانیوں کی وجہ سے بے شمار امراض کا شکار ہو کر بوڑھوں سے بھی بدتر ہو رہے ہیں جس نوجوان کو دیکھو وہی مقوی باہ اور ممسک ادویات کا خواہاں نظر آتا ہے۔ تو پھر بتائیے۔ کہ آئندہ آنے والی نسلوں پر کیا بھروسہ کیا جا سکے۔        ؎
باپ نہ ماری مینڈکی بیٹا گول انداز
         سنا جاتا ہے کہ قوم عاد کے لوگ دو سو سال کی عمر کے نوجوان  کو بالغ تصور کیا کرتے تھے لیکن اب دو سو مہینہ (سولہ ‘سترہ سال) کی عمر کے نوجوان کو دیکھا جائے۔ تو سن بلوغ سے گزرا ہوا نظر آئے گا۔
         ایسے ہزار ہا لوگ ملیں گے۔ جو ایام طفولیت میں بری صحبت کے اثر سے متوثر ہو کر اپنے جوہر حیات (منی۔ ویرج) کو خارج کر کے ایام جوانی میں ہی جبکہ انہوں نے باغ عالم کی بہار جانفزا دیکھنا تھی۔ کسی نہ کسی ہولناک اور عسیر العلاج مرض کے پنجہ میں شکار ہو کر جان عزیز بھی کھو بیٹھتے ہیں۔
         مرنا برحق ہے مگر تاہم جو لوگ بچپن کی بے فکرانہ زندگی۔ جوانی کے شجاعانہ کارنامے اور بڑھاپے کی عاقلانہ منازل طے کر کے داعی اجل کو لبیک کہیں۔ تو اس میں بھی ایک قدرتی لطف و نعمت ہے لیکن جن کی زندگی کے باغ میں غلط کاریوں کی خزاں کا قبل از وقت ہی دورہ ہو جائے تو ان پر ضرور  دل  کو دکھ پہنچتا ہے اور بے ساختہ زبان حال سے نکلتا ہے۔        ؎
پھول تو دو دن بہار جانفزا دکھلا گئے
حسرت اُن غنچوں پہ ہے جو بن کھلے ہی مرجھا گئے
        آمدم برسر مطلب‘  یہ تو نہیں کہا جا سکتا کہ محض ارنڈ ’’امراض مخصوصہ مردماں ‘‘ کے لئے بس ایک ہی اکسیر ہے۔ ہاں البتہ حقیقت سے انکار بھی نہیں کیا جا سکتا۔ کہ ارنڈ سے تیار ہونے والے اکثر کشتہ جات فقدان باہ (نامردی) کے لیے اکسیر کا حکم رکھتے ہیں۔
         چنانچہ ان کا بیان معہ ترکیب استعمال وغیرہ تو اس کتاب کے آخر میں کیا جائے گا۔ یہاں صرف وہ چند مجرب چٹکلے لکھے جاتے ہیں جو کہ ارنڈ کے کسی جزو سے بنتے ہیں بوقت ضرورت بنا کر فیض حاصل کریں۔

@ مردوں کی خاص بیماریاں

$ (۷۵) دافع نامردی پٹی
ھوالشافی : خوشہ ارنڈ (جس میں ابھی تک بیج نہ پڑے ہوں) لے کر کوٹ لیں۔ اور کپڑے میں سے نچوڑ کر پانی نکال لیں اور اس میں کھدر کے کپڑے کا ٹکڑا تر کر کے عضو مخصوص پر بطور پٹی باندھیں۔ سات دن تک باندھنے سے عضو کی کمزوری دور ہو کر بے حد سختی پیدا ہو جاتی ہے۔$

$ (۷۶) پٹی کا دوسرا نسخہ
ھوالشافی : مغز تخم ارنڈ لے کر کھرل میں ڈالیں اور اس میں میٹھاتیل تھوڑا تھوڑا ملا کر خوب زور دار ہاتھوں سے کھرل کرتے رہیں۔ جب تین تولہ مغز ارنڈ میں پانچ تولہ تیل شامل ہو جائے تو اس کو ڈبیہ وغیرہ میں محفوظ رکھیں۔
         بوقت ضرورت اس میں سے قدرے لے کر عضو مخصوص پر مالش کریں اور اوپر ارنڈ کا پتا گرم کر کے باندھنے کی ہدایت کریں اس سے بھی بفضلہ چند دنوں میں پٹھوں کی کمزوری دور ہو جاتی ہے۔ دوران استعمال سرد پانی نہ لگایا جائے۔
نوٹ : اگر اس نسخہ میں تین ماشہ کاربالک ایسڈ بھی ملا دیا جائے تو فوائد میں بہت اضافہ ہو جاتا ہے۔ اور صرف ایک ہی ہفتہ میں فائدہ ہو جائے گا۔$

$ (۷۷) مقوی باہ خوراکی نسخہ
         ارنڈ کے تازہ پھولوں کو کاٹ کر پانی نکالیں اور روزانہ ایک تولہ لے کر آدھ سیر گرم دودھ میں ملائیں۔ اور شہد سے میٹھا کر کے چالیس روز پلائیں۔ معمولی کمزوری دور کرنے کے لیے آسان اور مفید چٹکلہ ہے۔$

$ (۷۸) حب طلائی مقوی باہ
         آب برگ ارنڈ ایک پائو۔ آب برگ کریلہ ایک پائو۔ سم الفار سفید ایک تولہ۔ شنگرف رومی ایک تولہ۔ سم الفار اور شنگرف کو آب برگ ارنڈ میں کھرل کرنا شروع کر دیں۔ یہاں تک کہ تمام آب ارنڈ جذب ہو جائے۔ پھر اسی طرح آب برگ کریلہ میں سحق کریں۔ جب قوام گولیاں بندھنے کے قابل ہو جائے۔ تو اس میں کشتہ چاندی تین ماشہ۔ گوند کیکر تین ماشہ حل کر کے دانہ مونگ کے برابر گولیاں بنالیں اور سونے کے ورقوں میں ملفوف کر کے سنبھال رکھیں تیار ہے۔
ترکیب استعمال : مریض کو ایک گولی رات کو سوتے وقت ہمراہ آدھ سیر دودھ استعمال کرایا کریں۔ چالیس روز تک استعمال کرائیں۔
نوٹ : ایک ہفتہ کے استعمال کے بعد تین روز  کا  ناغہ کر دیا کریں۔ اور پھر شروع کر دیں۔ دوائی سردیوں میں استعمال کریں۔ گرمیوں میں بالکل نہ دیں ورنہ نقصان ہو گا۔
         بے حد مقوی باہ‘ نامرد کو مرد بنانے والی دواء ہے۔$

$ (۷۹) سفوف جر یان
         جریان کو  دور کرنے کی صلاحیت بھی ارنڈ میں پائی جاتی ہے چنانچہ اس کے استعمال سے بفضلہ تعالیٰ جریان کا عارضہ بہت جلد موقوف ہو جاتا ہے۔ بنا کر تجربہ کر سکتے ہیں۔
ھوالشافی : برگ ارنڈ حسب ضرورت لیں اور انہیں کوٹ پیس کر بدستور معروف سفوف تیار کر لیں اور کسی ڈبہ میں ڈال کر سنبھال رکھیں۔
ترکیب استعمال : روزانہ صبح و شام مریض جریان کو سفوف ہذا چار ماشہ کی مقدار میں دودھ کے ساتھ استعمال کرائیں۔ ان شاء اللہ تعالیٰ جریان کے لیے سفوف ہذا خاطر خواہ مفید ہو گا۔$

$ (۸۰) ممسک
ھوالشافی : مغز تخم ارنڈ پیس کر عضو مخصوص پر ضماد کریں۔ مقوی باہ اور ممسک ہے۔$

$ (۸۱) طلائے بے نظیر
         یہ طلاء بھی عضو مخصوص کی خرابیوں اور کمزوریوں کو  رفع کرنے کے لیے نہایت مفید اور سود مند ہے۔
ھوالشافی : مغز تخم ارنڈ۔ مغز کچلہ۔ مغز جمالگوٹہ ہر ایک چھ چھ ماشہ۔ ہر سہ ادویہ کو عرق گلاب میں متواتر چھ گھنٹہ تک کھرل کریں۔ اذاں بعد کسی شیشی میں ڈال کر سنبھال رکھیں بس طلاء عضو مخصوص تیار ہے۔
         ضرورت کے وقت یا روزانہ نصف ماشہ کے قریب عضو مخصوص پر مالش کریں۔ ان شاء اللہ تعالیٰ خاطر خواہ فائدہ ہو گا۔$

$ (۸۲) طلائے خاص
         از جناب حاذق الملک حکیم عبدالمجید صاحب
ھوالشافی : تخم ارنڈ۔ بیر بہوٹی۔ دال چکنا۔ شنگرف۔ سم الفار سفید۔ سم الفار زرد۔ جمال گوٹہ ہر ایک چھ چھ ماشہ۔ گائے کا مکھن ایک چھٹانک ہر ایک دوا کو علیحدہ علیحدہ پیس کر مسکہ گائو میں ملالیں بس طلائے خاص تیار ہے۔
ترکیب استعمال : طلاء ہذا ایک رتی۔ حشفہ اور سیون چھوڑ کر مالش کریں۔ اور اوپر برگ ارنڈ باندھیں۔
فوائد : عضو خاص کے عوارضات کو دور کرتا ہے پٹھوں کو مضبوط بناتا ہے۔$

$ (۸۳) ورم خصیہ کو زائل کرنے والا چٹکلہ
ھوالشافی : حسب ضرورت مغز ارنڈ لیں اور انہیں پانی میں پیس کر بدستور معروف ضماد تیار کر لیں۔ ازاں بعد اسے قدرے نیم گرم کر کے جائے مائوف پر لیپ کر دیں۔ اور روزانہ یہی ضماد تیار کیا کریں اور لیپ کر دیا کریں۔ چند روز متواتر استعمال سے مکمل فائدہ ہو گا۔$
@
&
---


           دسواں باب

& عورتوں کی خاص بیماریاں

        عورتوں کی خاص بیماریوں میں سے بعض مرضوں کے لیے تو ارنڈ واقعی ایک تریاق اعظم ہے۔ چنانچہ ہم آئندہ سطور میں ان کا مفصل بیان کریں گے۔
         خصوصاً بچہ والی عورتوں کے پستانوں میں دودھ بڑھانے کے لیے جیسی چیز ارنڈ ہے ایسی اور شاید ہی ہو۔

         @ عورتوں کی خاص بیماریاں

$ (۸۴) حیض کا درد سے آنا
        گو یہ بالکل معمولی اور آسان سی تدبیر ہے۔ مگر بعض اوقات بے حد مفید ثابت ہوتا ہے۔
ھوالشافی : ارنڈ کے پتوں کو گرم کر کے پیٹ پر باندھیں تو حیض کا درد سے آنا موقوف ہو کر بافراغت اور بلا تکلیف آنے لگتا ہے۔ جب پتے ٹھنڈے ہو جائیں تو دوبارہ گرم کر کے باندھ دینے چاہئیں۔$

$ (۸۵) حیض کشا جوشاندہ
ھوالشافی : برگ ارنڈ خشک ماشہ۔ مجیٹھ چار رتی دونوں کو  آدھ سیر پانی میں جوش دیں جب پکتے پکتے پانی محض آدھ پائو باقی رہ جائے تو چھان کر اور گُڑیا شہد سے میٹھا کر کے پلائیں۔ اسی طرح صبح و شام دونوں وقت پلاتے رہیں ان شاء اللہ حیض بافراغت اور بلا تکلیف کے آنے لگے گا۔
         اس جوشاندہ کا استعمال حیض کے دنوں میں ہی کرنا چاہیے۔$

$ (۸۶) ضماد حیض کشا
         اس ضماد کو صرف ناف پر لیپ کرنے سے حیض جاری ہو جاتا ہے۔
ھوالشافی : مغز تخم ارنڈ ایک پائو۔ زیرہ سیاہ دو تولہ۔ سونٹھ دو تولہ ہر سہ ادویہ کو پانی کے اضافہ سے پیس کر ضماد تیار کر لیں۔
         اور قدرے گرم کر کے مریضہ کے زیر ناف لیپ کر دیں۔ ان شاء اللہ دو  روز میں حیض جاری ہو جائے گا۔$

$ (۸۷) ارنڈ کا اعجاز
ھوالشافی : تخم بید انجیر بقدر چھ ماشہ لیں۔ اور انہیں پیس کر بدستور معروف ضماد تیار کر لیں اور مریضہ کی ناف اور اس کے حوالی میں لیپ کر دیں۔
فوائد : اس ضماد کے استعمال سے بفضلہ تعالیٰ حیض کا مقررہ مقدار سے کم آکر رک جانا یا تھوڑا تھوڑا  اور درد کے ساتھ آنا یا شدت درد سے آنا وغیرہ شکایات دور ہو جاتی ہیں۔ اور حیض اپنی معینہ مدت اور مقررہ ایام میں نہایت آسانی سے آنے لگتا ہے۔$

$ (۸۸) ارنڈ کا اعجاز
ھوالشافی : تخم بید انجیر ایک عدد۔ روزانہ کھلایا کریں۔ اور سات دن تک کھلائیں۔ ان شاء اللہ احتباس طمث اور اس سے پیدا شدہ جملہ قسم کی شکایات خود بخود   زائل ہو جاتی ہیں۔$
@

@ ورم رحم
         یہ ایک بہت شدید بیماری ہے۔ جو کہ عام طور پر بچہ پیدا ہونے کے بعد لاحق ہوتی ہے۔ اور اس سے مریضہ کو یک دم سخت بخار ہو جاتا ہے۔ طبیب اس کے علاج سے لاچار ہو جاتے ہیں۔
         اس مرض کے لیے ہم ذیل میں ایک نہایت عمدہ نسخہ لکھتے ہیں۔ جو ایک آسان اور مفید چٹکلہ ہے۔

$ (۸۹) ورم رحم اور درد رحم کے لیے چٹکلہ
ھوالشافی : برگ ارنڈ کو کوٹ کر کپڑے میں ڈال کر نچوڑ لیں۔ اور اس میں سے جو پانی نکلے اس میں روئی کا پھایہ تر کر کے… اندر رکھوائیں اس سے بفضلہ آرام ہو گا۔$

$ (۹۰) جوشاندہ
         درد رحم کی مریضہ کو تسکین اور تسلی بخشنے کے لیے بفضلہ تعالیٰ یہ جوشاندہ قابل تعریف و توصیف ہے۔
ھوالشافی : پوست بیخ بید انجیر (ارنڈ کی جڑ کی چھال) چھ ماشہ‘ سونٹھ تین ماشہ‘ دھنیا چھ ماشہ ہر سہ ادویہ کو دس تولہ پانی میں شامل کریں۔ آگ پر رکھیں۔ اور نیچے نرم نرم ہلکی آگ جلائیں۔ یہاں تک کہ بخوبی جوش آجائے۔ ازاں بعد دو تولہ مصری ملائیں اور مریض کو پلائیں ان شاء اللہ دو تین مرتبہ کے پلانے سے تسلی بخش فائدہ ہو گا۔ اور مریضہ تندرست ہو جائے گی۔
نوٹ : درد رحم کے علاوہ صلابت رحم کے لیے بھی یہی جوشاندہ اکسیری اور اعجازی فوائد کا حامل ہے۔$
@

@ درد  زہ
         عورت کے لیے بچہ کی پیدائش کا وقت کوئی معمولی نہیں ہوتا۔ بلکہ اس وقت صحیح معنوں میں بقول مستورات ’’کفن سرہانے‘‘ ہوتا ہے۔ دایہ کی ذرا سی غلطی بچہ کا ذرا سا الٹ پلٹ ہو جانا عورت کی زندگی کو خطرہ میں ڈال دینے کے لیے کافی ہوتا ہے۔ اور خدا جھوٹ نہ بلوائے پنجاب میں ہی ہزار ہا عورتیں سالانہ نااہل اور جاہل عورتوں کے ہاتھ سے جان بحق ہو جاتی ہیں۔ بھلاوہ کندئہ ناتراش اور بے وقوف عورتیں جن کو اپنے بدن اور کپڑوں تک کا ہوش نہ ہو وہ اس نازک ترین کام میں (جس میں بڑی بڑی تجربہ کار قابلہ دایہ عورتیں گھبرا جاتی ہیں) کیا کچھ کر سکتی ہیں؟ بجز اس کے کہ جس طرح دل چاہا ایک معصوم اور بے گناہ ہستی کو اپنے جور آفرین ہاتھوں سے الٹا سیدھا کرتی رہیں۔ اور جہالت و بے علمی کے قربان گاہ پر کسی بدقسمت باپ کی لاڈلی بیٹی اور غم نصیب خاوند کی چہیتی بیوی کو چڑھا کر تقدیر پر گلہ کرنے لگیں …اگر گورنمنٹ کو واقعی صحیح معنوں میں اپنی رعایا سے محبت ہے تو اس کا سب سے پہلا فرض یہ ہونا چاہیے کہ تقریباً ہر قصبہ میں اور گائوں میں کم از کم ایک ایک دو دو قابلہ دایہ جو کہ صحیح معنوں میں قابلہ ہوں متعین کر دے میرے خیال میں یہ سب سے بڑی خیرات ہو گی۔ ہاں تو میں نے درد زہ کے مجرب نسخے بیان کرنے تھے۔ وہ پڑھ لیجئے پیش کرتا ہوں۔ اور قبل ازیں درد زہ کا ایک شاہی نسخہ جس کی بدولت ایک معمولی شخص کو بڑے بڑے نوابوں اور راجائوں کے گھروں تک رسائی ہوئی ہم نے اپنی کتاب ’’کنزالمجربات‘‘ جلد دوم میں درج کر دیا ہے اگر واقعی اس نسخے کی ضرورت محسوس کریں تو مذکورہ کتاب میں ملاحظہ فرمائیں۔ باقی وہ نسخہ جو ارنڈ کے خواص کے متعلق ہے وہ ذیل میں لکھا جاتا ہے۔

$ (۹۱) فقیرانہ دوا
         ارنڈ کے درخت کی سبز اور نرم سی لکڑی روغن ارنڈ میں یہ تر کر کے دایہ سے رحم کے منہ میں رکھوادیں۔ بفضلہ اس سے بہت جلد بچہ پیدا ہو جائے گا۔$

$ (۹۲) عورت کا دودھـ بڑھانے کا بہترین نسخہ
ھوالشافی : برگ ارنڈ چالیس تولہ ٹکڑے ٹکڑے کر کے دو سیر پانی میں جوشائیں ۔جب سیر پانی جل کر ڈیڑھ سیر باقی رہے تو صاف کر کے شیشی میں ڈال رکھیں اور دن میں تین مرتبہ زیرہ سفید تین ماشہ یا سونف چھ ماشہ چبا کر اوپر سے عرق مذکور پانچ تولہ پینے کی ہدایت کریں۔ نیز ارنڈ کے وہ پتے جو  ابلے ہوئے نکلے ہوں ان کو گرم گرم پستانوں پر بندھوائیں اس سے بفضلہ تین چار دن میں ہی دودھ بکثرت پیدا ہونے لگتا ہے۔$

$ (۹۳) دوسرا نسخہ
         لاہور کے مشہور و معروف پیسہ اخبار کے سوالات کے کالم میں کسی صاحب نے دودھ بڑھانے کا نسخہ دیافت کیا تھا۔ تو اس کے جواب میں کسی صاحب نے مندرجہ ذیل نسخہ بھیجا۔
ھوالشافی : ارنڈ کے پتے پائو بھر لے کر دو سیر پانی میں جوشائیں۔ اور ابلنے کے بعد اتار کر نیم گرم پانی کی دھار باندھ کر پستانوں پر تریڑا دیتے رہیں۔ بعدہ پتوں کو گرم گرم حالت میں پستانوں پر باندھ دیں۔ اور اسی طرح کئی روز تک صبح و شام کرائیں۔ بفضلہ تعالیٰ دودھ بکثرت پیدا ہو گا۔$

$ (۹۴) تیسرا نسخہ
         حکیم سائیں رام چند صاحب پردیسی کوٹ نجیب اللہ خان والے رقم طراز ہیں کہ دودھ کی کمی کے لیے ارنڈ کے پتوں کو کوٹ کر ٹکیہ بنالیں۔ اور گھی میں نیم گرم بریاں کر کے بطور پلٹس پستانوں پر رکھ کر باندھیں۔ تو بفضلہ دودھ زیادہ ہو جاتا ہے۔
         نیز برگ ارنڈ کسی کے تیل سے تر کر کے گرم کر کے باندھنے سے بھی بفضلہ دودھ  زیادہ ہو جاتا ہے۔
         اسی طرح پنڈت ٹھاکردت صاحب موجد امرت دھارا نے بھی اپنی ایک تصنیف میں اسی نسخہ کو پیش کیا ہے۔ گویا ارنڈ دودھ بڑھانے کے لیے حکیموں کی متفقہ اور تسلیم شدہ دوا ہے۔$
          @

@ ورم پستان
         جب پستان دودھ سے پُر ہوں تو ایسے موقعہ پر پستان پر ذرا سی ٹھیس بھی لگ جائے تو فوراً ورم آکر مریضہ کو بخار شدت سے ہو جاتا ہے۔ بعض نازک مزاج عورتوں کو تو بے ہوشی تک بھی نوبت پہنچتی ہے۔
         اگر ابتداء میں ہی علاج ہو جائے۔ تو بہتر ورنہ مریضہ کو مہینوں تک جھیلنا پڑتا ہے۔ ورم میں پک کر پیپ پڑ جاتی ہے۔ اور گھائو بن جاتے ہیں۔ غرض یہ کہ مدتوں تک تکلیف میں رہنا پڑتا ہے۔ ذیل میں چند عمدہ چٹکلے بیان کیے جاتے ہیں۔

$ (۹۵) پہلا نسخہ
         مغز تخم بید انجیر یعنی ارنڈ کے بیجوں کا مغز نکال کر ان کو سرکہ میں پیسیں۔ اور نیم گرم کر کے لیپ کر دیں۔ اس لیپ سے بفضلہ ورم بہت جلد تحلیل ہو کر آرام ہو جاتا ہے۔$

$ (۹۶) دوسرا نسخہ
         ارنڈی کے تیل کی متورم پستانوں پر مالش کر کے اوپر ارنڈ کے گرم گرم پتے باندھیں امید ہے کہ شروع مرض میں علاج شروع کر دیا جائے۔ تو فوراً آرام کی صورت پیدا ہو جائے گی۔$
          @

@ پستانوں کا لٹک جانا
         عورت کی خوبصورتی کے لیے پستانوں کی سختی نہایت ضروری تصور کی جاتی ہے۔ پستانوں کا ڈھیلا ہو کر لٹک جانا عورت کے حسن و جمال کے دامن پر دھبہ اور تناسب اعضاء کی پیشانی پر بدنما داغ ہے صرف اسی پر ہی نہیں بلکہ ماہرین صنفیات تو پستانوں کے ڈھیلے ہو جانے سے بعض ایسی خرابیاں ہونی بھی بیان کرتے ہیں کہ جن کے بیان کی تہذیب اجازت نہیں دیتی۔ بس اتنا ہی سمجھ لیجئے۔ کہ اس سے توافق انزالین میں خرابی واقع ہو جاتی ہے۔ اس لیے ضروری ہے کہ ایسی تدابیر عمل میں لانی چائیں جن سے محبت زوجین کے خزانہ میں اکراہ و امراض کے ڈاکو ڈاکہ نہ ڈال سکیں۔ لہٰذا ایک تدبیر عرض کی جاتی ہے ضرورت مند حضرات فائدہ اٹھائیں۔

$ (۹۷) نہایت عمدہ تدبیر
         برگ ارنڈ کو پیس کر ذرا نیم گرم کر کے اوپر لیپ کرائیں۔ بفضلہ کچھ عرصہ میں پستان سخت ہو کر تقریبا پہلی سی حالت میں آجائیں گے۔$
          @

@ مانع حمل
         ایک ہی چیز ہوتی ہے جس کو مختلف مواقع پر استعمال کرنا مختلف نتائج پیدا کرتا ہے۔ مثلاً لوہار ایک برق دش جوہر دار شمشیر بناتا ہے۔ اس کا کام ہر اس شے کو جو اس سے نرم ہو کاٹ کر رکھ دینا ہے اگر کسی بے کس غریب ہستی کی گردن کو کاٹ دینے کے گناہ کا ارتکاب تلوار سے سرانجام پاتا ہے تو کسی ظالم و خونخوار کے ٹکڑے اڑا دینا بھی اسی کا کام ہوتا ہے۔ یہ اختیار شمشیر زن کا ہے کہ اس سے نیک کام لے یا بد۔ لوہار کا اس میں کوئی قصور نہیں۔ اسی طرح ایک حکیم مانع حمل ادویات بیان کر دیتا ہے جس کا مقصد وحید یہ ہوتا ہے کہ ایسے موقعہ پر جب عورت کی اولاد کافی ہو گئی ہو اور عورت نت نئے حوامل اور اساقط کی تکالیف کو برداشت کرنے کے قابل نہ رہی ہو تو ایسے موقعہ پر ضبط تولید سے فائدہ حاصل کیا جائے۔ لیکن اگر ایسی ادویات سے بعض بد چلن عیاش و اوباش ننگ انسانیت ہستیاں راہ عیاشی میں پڑے ہوئے ’’خوف حمل‘‘ کے روڑے کو ہٹانے کا کام لینے لگیں تو اس گناہ کے ذمہ دار وہ خود ہوں گے صاحب نسخہ اس سے بری الذمہ ہو گا لہذا اس مختصر تمہید بیان کرنے کے بعد ایک نسخہ ضبط تولید کا لکھتا ہوں۔ آگے قارئین کو اختیار ہے کہ وہ اس کو جائز موقعہ پر استعمال کریں یا ناجائز استعمال کر کے دوزخ کے ایندھن میں اضافہ کریں۔

$ (۹۸) بر تھـ کنٹرول
         بعد ازاں انفراغ الدم چار روز بعد ایک عدد مغز بید انجیر سالم ہمراہ آب تازہ استعمال کرانے سے بفضلہ ایک سال تک صدف رحم میں جوہر حیات کا ابر نیساں تمکن گزین نہیں ہو گا۔
نوٹ : اکثر ڈاکٹر ارنڈ کی مینگ کھانے کی اجازت ہی نہیں دیتے۔ ان کے خیال میں اس میں ایک سمی جوہر پوشیدہ ہے۔ جو انسان کو ہلاک کر دینے کا موجب ہوتا ہے واللہ اعلم۔$

$ (۹۹) عورت کو دائمی طور پر بانجھـ بنانا
         علم طب کی کئی ایک کتابوں میں یہ لکھا ہوا ملتا ہے کہ اگر عورت حیض سے فارغ اور پاک ہو کر روزانہ ایک عدد مغز ارنڈ کھا لیا کرے اور اس طرح سات دن تک کرے۔ تو عمر بھر کے لیے بانجھ ہو جائے گی واللہ اعلم بالصواب۔$

$ (۱۰۰) باؤ گولہ
ھوالشافی : برگ ارنڈ چھ ماشہ کو آدھ سیر پانی میں جوش دیں۔ جب ڈیڑھ پائو پانی جل کر صرف آدھ پائو باقی رہ جائے تو چھان کر تقریباً چار رتی جوکھار اصلی ملا کر گرم گرم صبح و شام مریض کو پلاتے رہنے سے بفضلہ تعالیٰ بائو گولہ سے آرام ہو جاتا ہے۔
نوٹ :  اگر جوکھار نہ مل سکے۔ تو اس میں ایک ماشہ نمک سیندھا ملا کر پلا دیا کریں۔
        اس مرض میں عام طور پر خواتین زیادہ مبتلا ہوتی ہیں اس کے لیے مندرجہ ذیل چٹکلہ بے حد مفید ہے بنا کر آزمائیں۔$

$ (۱۰۱) د رد کمر
ھوالشافی : ارنڈ کے پتوں کو سایہ میں خشک کر کے باریک پیس کر کسی شیشی یا ڈبیہ وغیرہ میں حفاظت سے رکھیں۔ بس دوا تیار ہے۔
ترکیب استعمال : چار ماشہ صبح و شام گرم دودھ سے کھلایا کریں۔ اگر دودھ نہ ملے تو گرم پانی ہی سہی۔ بے حد مفید و موثر ہے۔$

$ (۱۰۲) مالش کے لیے تیل
ھوالشافی : روغن بید انجیر کو آگ پر گرم کر کے قدرے انگریزی موم ملائیں ۔اور شیشی میں ڈال کر سنبھال رکھیں۔ اس تیل کی مالش کرنے سے بفضلہ درد کمر کو ضرور بالضرور آرام ہو جائے گا۔
نوٹ : مالش کرتے وقت تیل کو گرم کر لینا چاہئے۔
         مالش کرنے کے بعد گرم روئی یا نمدہ یا فلالین کا ٹکڑا ضرور باندھنا چاہئے۔$

$ (۱۰۳) سفوف دافع درد کمر
         درد کمر کو  رفع کرنے کے لیے بفضلہ تعالیٰ یہ سفوف نہایت مفید اور سود مند ہے۔ محض چند روز کے استعمال کرانے سے ہی درد موقوف ہو جاتا ہے۔
ھوالشافی : برگ ارنڈ سبز حسب ضرورت لیں۔ اور انہیں سایہ میں خشک کر کے حسب دستور سفوف تیار کر لیں۔ اور سنبھال رکھیں۔
ترکیب استعمال : سفوف ہذا چار ماشہ کی مقدار میں ہر دو وقت صبح و شام گرم دودھ کے ساتھ مریض کو کھلایا کریں۔ ان شاء اللہ تعالیٰ چند روز کے کھلانے سے درد کمر دور ہو گا۔$
 @
&


           گیارہواں باب

& بچوں کی بیماریاں

@ قبض
         بچوں کو اکثر بیماریاں قبض کی وجہ سے ہی لاحق ہوتی ہیں۔ اگر قبض کشائی کر دی جائے تو بہت سی شکایات خود بخود رفع ہو جاتی ہیں۔ مگر چونکہ بچہ ایک نازک پھول کی طرح کا ہوتا ہے۔ اس لیے بہت سی ایسی ادویات جو قبض کشا ہونے کے باوجود تیز ہوتی ہیں۔ وہ بچوں کو نہیں دی جا سکتیں بچوں کا ننھا منھا معدہ اس کی خراشدار تیزی کا متحمل نہیں ہوتا۔

$ (۱۰۴) ارنڈ کا اعجاز
سب سے بہتر قبض کشا دوا روغن ارنڈ ہی ہوتا ہے جو کہ اپنی لطافت اور بے ضرری کی وجہ سے بچہ کو پیدا ہوتے ہی دیا جا سکتا ہے۔ اس کی قدر خوراک بچہ کو ایک ماشہ سے تین ماشہ تک دی جا سکتی ہے۔ جس سے بآسانی قبض کشائی ہو کر بچہ کی طبیعت ہشاش بشاش ہو جاتی ہے۔$

$ (۱۰۵) بچوں کی قبض صرف پانچ منٹ میں دور
         بچوں کی قبض کھولنے کے لیے یہ ضماد بفضلہ تعالیٰ نہایت مفید اور موثر ہے۔ اور بفضلہ چار پانچ منٹ میں ہی قبض کھل جاتی ہے۔
ھوالشافی : تخم ارنڈ۔ ست لیموں۔ چوہے کی مینگنی ہرسہ ادویہ مساوی وزن حسب ضرورت لیں۔ اور پانی کے اضافہ سے بخوبی پیس کر ضماد تیار کریں۔ بچہ کے ناف اور مقعد پر لیپ کر دیں ان شاء اللہ پانچ منٹ میں قبض کھل جائے گی۔$

$ (۱۰۶) بچوں کا منہ آنا
         ننھے منھے بچے آئے دن اس موذی مرض کا شکار ہوئے رہتے ہیں۔ ذیل کا نسخہ اس مرض کے دفعیہ کے لیے مفید ہے۔
ھوالشافی : حسب ضرورت تر و تازہ پختہ ارنڈ کے پتے لیں۔ اور سایہ میں خشک کر کے جلا کر خاکستر حاصل کریں۔ ضرورت کے وقت بچوں کے منہ پر برک دیا کریں۔$
 @
 &
---


           بارہواں  باب

& جلد کی بیماریاں

         امراض جلد میں خارش‘ داد‘ چنبل‘ پھوڑا‘ پھنسی وغیرہ شمار کی جاتی ہیں۔ لہٰذا ذیل میں ایسی بیماریوں کا ذکر مع علاج کیا جاتا ہے ملاحظہ فرمائیں۔

@ خارش
         خارش (کھجلی) کی دو قسمیں ہیں۔ خشک وتر۔ اگر کھجلانے کے بعد خون یا زرد پانی سا خارج ہو تو تر۔ اور کچھ نہ نکلے اور باربار خارش اٹھتے رہنے کی صورت میں خشک کے نام سے موسوم کی جاتی ہے۔
         خارش کے لیے ارنڈ بہت ہی مفید شے ہے۔ چنانچہ چند ایک آسان چٹکلے لکھے جاتے ہیں۔

$ (۱۰۷) خارش کے لیے مالش کا اکسیری نسخہ
ھوالشافی : مغز تخم ارنڈ (یعنی ارنڈ کے بیج کی گری و مینگ) کو دہی میں پیس کر رکھ دیں یہاں تک کہ دو تین روز میں سٹر جائے۔ اب اس کو لے کر مالش کرائیں۔ اور ایک گھنٹہ کے بعد گرم پانی سے نہلائیں۔ اسی طرح ایک ہفتہ تک مالش کرنے سے اللہ کے فضل و کرم سے آرام ہو جاتا ہے۔$

$ (۱۰۸) دوسرا نسخہ
ھوالشافی : ارنڈ کی جڑ کو سایہ میں خشک کر کے باریک پیسیں۔ اور پانی میں ملا کر بطور ابٹن بدن پر مالش کریں۔ بفضلہ خارش سے صحت ہو جائے گی۔$
 @
@ داغ و چھائیں
         جلد پر داغوں کا پڑ جانا بھی نہایت مکروہ معلوم ہوا کرتا ہے۔ خصوصاً چہرے پر تو نہایت ہی بد زیب معلوم دیتا ہے۔ داغوں کا اصل علاج تو خون کی درستی ہی ہے لیکن تاہم بیرونی طور پر بعض ادویات کا لیپ کر دینے سے بھی آرام ہو جاتا ہے۔
 چنانچہ ارنڈ کی مینگ بھی اس مقصد کے لیے مخصوص ہے۔ ذیل میں ایک طریقہ لکھا جاتا ہے۔

$ (۱۰۹) داغوں کو مٹانے کے لیے لیپ
ھوالشافی : ارنڈ کے بیجوں کی گری نکال کر ان کو  سرکہ میں پیس کر اگر لیپ کر دیا جائے تو چند بار کے لیپ سے بفضلہ داغ دور ہو جاتے ہیں۔ مگر گھنٹہ دو گھنٹہ کے بعد لیپ کو اتار کر جگہ کو صابن سے دھو دینا چاہیے۔$

$ (۱۱۰) مسے
         مسوں کو دور کرنے کے لیے بھی ارنڈ کے تخم کا مغز اچھی چیز ہے۔ چنانچہ نمک اور مغز تخم ارنڈ ہموزن لے کر اور سرکہ میں پیس کر چند روز متواتر استعمال کراتے رہنے سے بفضلہ مسے دور ہو جاتے ہیں۔$
          @

@ داد

$ (۱۱۱) ارنڈ کا اعجاز
 ھوالشافی : سانپ کی کینچلی تین ماشہ۔ رائی چھ ماشہ۔ روغن ارنڈ نو ماشہ کو خوب کھرل کر کے کسی ڈبیہ میں یا چوڑے منہ کی شیشی میں محفوظ رکھیں اور  روزانہ داد کو کھجلا کر لیپ کر دیں۔ اس سے بفضلہ چند روز میں شرطیہ طور پر داد کو آرام ہو جاتا ہے۔ چنبل کو بھی مفید ہے۔$

$ (۱۱۲) ضماد دافع درد
ھوالشافی : برگ ارنڈ حسب ضرورت لیں۔ اور انہیں پانی کے ذریعے پیس کر ضماد تیار کر لیں۔ اور مقام مائوف پر اس کا لیپ کر دیں ان شاء اللہ تعالیٰ چند مرتبہ کے لیپ کرنے سے خاطر خواہ فائدہ ہو گا۔ اور درد کا نام و نشان نہیں رہے گا۔ علاوہ بریں یہ ضماد جس قدر درد کے لیے مفید اور موثر ہے بعینہٖ چنبل کے لیے بھی قابل تعریف چیز ہے۔$

$ (۱۱۳) پھوڑا پھنسی
         اگر پھوڑا پھنسی کے نمودار ہوتے ہی مندرجہ ذیل لیپ کر دیا جائے تو بفضلہ فوراً ورم تحلیل ہو کر آرام کی صورت پیدا ہو جاتی ہے۔
ھوالشافی : ارنڈ کی جڑ کا چھلکا حسب ضرورت لے کر کھرل کریں اگر سرکہ مل سکے تو بہتر ورنہ پانی سے ہی ضماد تیار کر کے نیم گرم کر کے اوپر لیپ کر دیں۔ بفضلہ اس سے وہیں کے وہیں دب جاتے ہیں۔$
 @

@ بھگندر

         یہ ایک نہایت خطرناک بیماری ہے۔ جس کا علاج بہت ہی مشکل سے ہوتا ہے۔ ہم اس  کے لیے ایک خوراکی نسخہ پیش کرتے ہیں۔ کیونکہ اصل علاج خوراکی ہی ہوا کرتا ہے۔

$ (۱۱۴) ارنڈ کا اعجاز
ھوالشافی : سم الفار سفید چھ ماشہ کی ڈلی لے کر اس کو دو تولہ مغز ارنڈ کے درمیان رکھ کر لوہے کی کڑچھی میں رکھیں۔ اور پھر کڑچھی کو تیز آگ پر رکھیں۔ جب نغدہ ارنڈ کو آگ لگ جائے تو فوراً کڑچھی کو آگ سے اتار کر رکھ دیں۔ جب نغدہ کسی قدر جل جائے تو جلتے ہوئے شعلے کو خود بجھا دیں۔ اور سرد ہونے پر ڈلی سم الفار کو نکال کر باریک پیس لیں۔ اور مندرجہ ذیل ترکیب سے استعمال کریں۔
ترکیب استعمال : بقدر ایک تل لے کر پہلے چار عدد انگور کھلا کر پانچویں دانہ میں رکھ کر کھلائیں۔ اور اس کے اوپر پانچ تولہ گائے کا گھی آگ پر خوب سرخ کر کے ذرا سرد ہونے پر پلا دیں۔ غذا بیسنی روٹی گھی سے دیں۔ ان شاء اللہ دو ہفتہ میں آرام ہو گا۔$
 @

@ ناسور
         جب کوئی زخم دیرینہ ہو جائے۔ اور مندمل ہونے میں نہ آئے تو وہ ناسور کہلاتا ہے۔ ایسے بے شمار اشخاص دیکھنے میں آتے ہیں۔ کہ جن کی بازو ٹانگیں یا ناسور کی وجہ سے بے کار ہو گئیں۔ یہ ایک طب کا اصولی قاعدہ ہے۔ کہ جب زخم چالیس روز تک درست نہ ہو تو اُس  پر ایک جھلی برنگ سفید پیدا ہو جاتی ہے اور یہ بھی مسلمہ بات ہے کہ جب تک (کسی ترکیب سے) اس جھلی کو اڑانہ دیا جائے تو کوئی اچھی سے اچھی مرہم بھی اثر نہیں کرتی۔ ڈاکٹر لوگ ایسے گندے اور پرانے زخموں  پر اپریشن بھی اسی وجہ سے کرتے ہیں۔ لیکن یہ ضروری بات نہیں کہ بغیر اپریشن کے ناسور کا علاج ہی نہ ہو سکے۔ لیجئے ہم ذیل میں ایک نہایت اعلیٰ نسخہ ناسور کا پیش کرتے ہیں۔ جس سے بفضلہ شرطیہ طور پر پرانے سے پرانے ناسُور کو آرام ہو جاتا ہے۔

$ (۱۱۵) ناسور کے لیے مسیحائی بتیاں
ھوالشافی : سیندھور ایک تولہ نہایت اعلیٰ لے کر عمدہ مصفیٰ کھرل میں ڈالیں۔ اور اس میں ارنڈ کے پتوں کا پانی تازہ نکال کر ڈالتے اور کھرل کرتے جائیں۔ جب کھرل کرتے کرتے پورا چالیس تولہ پانی جذب ہو جائے تو اب اس کی لمبی لمبی بتیاں بنالیں۔ اور خشک کر کے محفوظ رکھیں۔ اور نیچے بیان کی ہوئی ترکیب کے موافق استعمال کرائیں۔ بہت جلد فائدہ ہو گا۔
ترکیب استعمال : ایک بتی رات کے وقت ناسور کے اندر رکھ دیا کریں اور صبح کے وقت نکال دیا کریں۔ ان شاء اللہ ہفتہ عشرہ میں ناسور سے صحت ہو جائے گی۔
نوٹ : اگر بتی ناسور سے نکال کر خوردبین سے ملاحظہ کیا جائے۔ تو بے شمار سفید سفید کرم بتی پر چمٹے ہوئے نظر آئیں گے اور جوں جوں صحت ہوتی جائے گی کم ہوتے جائیں گے اور بالآخر کلی صحت ہو جائے گی۔$

$ (۱۱۶) ناسور کو دھونا
         سنگجراحت کے دو صاف ٹکڑے لے کر ایک پر چند قطرے روغن ارنڈ (کسٹرائل) ڈال کر دوسرے ٹکڑے سے خوب گھسیں کہ روغن جھاگ چھوڑ کر گاڑھا ہو جائے۔ پھر اس میں بتی لتھڑ کے ناسور میں رکھ دیں۔ چند مرتبہ کے عمل سے ناسور رفع ہو گا۔$

$ (۱۱۷) ناروا
         ارنڈ کی جڑ کے چھلکے کا رس چار تولہ لے کر اس میں دو تولہ گھی گرم کر کے ملائیں۔ اس کے استعمال سے ناروا ختم ہو جاتا ہے۔$

$ (۱۱۸) آتشک کا اسراری نسخہ
ھوالشافی : کافور دیسی کی ڈلی تین ماشہ۔ ارنڈ کا تیل دس تولہ۔ کافور کو چینی یا کانچ کے کھرل میں ڈال کر کھرل کریں یہاں تک کہ بالکل باریک ہو جائے بعد ازاں تیل مذکور ملا کر کھرل کریں یہاں تک کہ تیل کا رنگ دودھ کی مثل ہو جائے۔ بس دوا تیار ہے۔ اس کو چینی کے برتن میں رکھ لیں۔ اور بوقت ضرورت کام میں لاکر فائدہ حاصل کریں۔
ترکیب استعمال : اس تیل میں سے روزانہ بلا ناغہ ایک چمچہ (چائے کا)  صبح کے وقت پلا دیا کریں… گرم چیزوں سے پرہیز کرائیں۔
فوائد : خواہ کتنا ہی پرانا آتشک ہو۔ بفضلہ اس سے شرطیہ دور ہو جاتا ہے۔ یہ ایسے آتشک کے لیے بھی مفید ہے جس کے داغ بدن پر ایسے ہو گئے ہوں کہ خون جاتا ہو …نیا آتشک تو اس سے بفضلہ اکثر ایک ہفتہ میں ہی دور ہو جاتا ہے۔ اگر زیادہ عرصہ کا مریض ہو۔ تو دوا زیادہ بنالیں۔ اور متواتر چالیس دن تک استعمال کرائیں۔ داغوں کا نام و نشان مٹ جائے گا۔ اور خاص خوبی یہ ہے۔ کہ کوئی خاص پرہیز بھی نہیں احتیاطاً گرم اور تیل کی بنی ہوئی اشیاء سے پرہیز کریں۔ نیز جماع سے بھی پرہیز چاہیے۔
 (عطیہ جناب مرزا خورشید علی خاں صاحب پنشز جے پور سٹیٹ)$

$ (۱۱۹) ٹکیہ دافع آتشک
         آتشک جیسے ہٹیلے اور گھنائونے مرض کے لیے بفضلہ تعالیٰ یہ ٹکیہ نہایت مفید ہے۔ چنانچہ اس کے استعمال سے آتشک کا مرض دور ہو جاتا ہے۔
ھوالشافی : پوست ارنڈ کہنہ ایک تولہ۔ پوست مدار کہنہ ایک تولہ۔ شنگرف دو تولہ ہر سہ ادویہ ملا کر بخوبی سحق کرنا شروع کریں کھرل کرتے رہیں یہاں تک کہ تقریباً پانچ پہر ہو جائیں ۔پھر اس کی نو ٹکیاں بنالیں اور سنبھال رکھیں۔
ترکیب استعمال : ضرورت کے وقت مریض آتشک کو ایک ٹکیہ درخت بیری کے کوئلہ سے نئی چلم اور حقہ پر کشید کرائیں۔ اور دھواں کو اس کے جسم پر پھونکائیں۔$
 @
 &
---


          تیرھواں باب

& جوڑوں کی بیماریاں

         جوڑوں کی بیماریاں زیادہ خطرناک تو نہیں البتہ تکلیف دہ بہت ہوا کرتی ہیں۔ یہاں تک کہ مریض چلنے پھرنے بلکہ ہلنے جلنے اور کروٹ بدلنے سے بھی عاری ہو جاتا ہے۔ جوڑروں کی جن بیماریوں کے لیے ارنڈ فائدہ مند دوا کا کام دیتا ہے وہ درج ذیل ہیں۔

@ جوڑوں کا درد
         یہ نہایت ہی موذی اور تکلیف دہ بیماری ہے۔ جس سے مریض کے جوڑوں میں بڑی شدت سے درد ہوتا ہے۔ خصوصاً سردی کے وقت تو درد میں اس قدر اضافہ ہو جاتا ہے۔ کہ مریض چیخنے اور چلانے لگ جاتا ہے۔ بعض مریضوں کے جوڑوں میں ورم بھی آجاتا ہے۔
 وجع المفاصل کے لیے سنیاسیانہ ادویات
         خوراکی طور پر وجع المفاصل کے لیے کشتہ شنگرف وسم الفار جو کہ ارنڈ کے ذریعے تیار ہوتے ہیں۔ بہت عمدہ ہیں ان کے بنانے کی ترکیبیں کشتہ جات کے باب میں درج ہیں وہاں ملاحظہ فرمالیں۔
 بیرونی علاج
         وجع المفاصل کے لیے جہاں خوردنی ادویات مفید ثابت ہوتی ہیں۔ وہاں بیرونی طور پر مالش یا ٹکور اور لیپ سے بھی فائدہ ہو جاتا ہے۔ چنانچہ اس کے لیے ارنڈ بہت عمدہ اور مفید بوٹی ہے۔ اس لیے چند جید الاثر نسخہ جات تحریر کئے جاتے ہیں۔

$ (۱۲۰) وجع المفاصل کے لیے مالش کا اکسیری تیل
         یہ مالش کا تیل ہر قسم کے دردوں کے لیے لاجواب ہے۔ نہ صرف یہ کہ وجع المفاصل اور نقرس کے لیے یہ مفید ہے۔ بلکہ ذات الجنب کے لیے بھی فائدہ مند ہے۔
ھوالشافی : روغن ارنڈی آدھ سیر۔ ادرک کا پانی ساڑھے چار سیر دونوں کو ملا کر آگ پر رکھیں۔ جب تمام پانی جل کر صرف تیل باقی رہ جائے تو سنبھال کر بوتل میں رکھیں۔
ترکیب استعمال : بوقت ضرورت صبح و شام جوڑوں پر مالش کریں۔ اور اوپر روئی کا نمدہ گرم کر کے باندھیں یا ٹکور کریں۔ بفضلہ تعالیٰ بہت جلد درد سے آرام ہو گا۔$

$ (۱۲۱) دوسرا نسخہ
ھوالشافی : سورنجاں تلخ دو تولہ کو کھرل میں ڈال کر باریک پیسیں اور اس میں تھوڑا تھوڑا روغن ارنڈ ملاتے اور کھرل کرتے جائیں۔ یہاں تک کہ پائو بھر تیل شامل ہو جائے پس دوا تیار ہے۔ محفوظ رکھیں۔ بوقت ضرورت گرم کر کے جوڑوں پر مالش کر کے بدستور معروف روٹی کے نمدہ سے سینک کریں۔ اس سے بھی بفضلہ بہت جلد آرام ہو جاتا ہے۔$

$ (۱۲۲) سہل چٹکلہ
         ارنڈ کے پتوں کے پانی کا جوڑوں پر لگانا بھی درد کو بند کرنے میں کافی مفید ہے۔$

$ (۱۲۳) دوسرا چٹکلہ
         محض روغن ارنڈ یعنی کسٹرائل کی مالش کرنا بعض اوقات بڑے بڑے نسخوں سے بازی لے جاتا ہے۔ اس سے جوڑوں کی سختی دور ہو کر درد بند ہو جاتا ہے۔$

$ (۱۲۴) معجون وجع المفاصل
         یہ معجون بھی بفضلہ تعالیٰ جوڑوں کے درد کو تسکین اور تسلی بخش کے لیے اپنی مثال آپ ہے۔ چنانچہ اس کی چند روزہ مداد مت سے مرض مذکور نیست و نابود ہو جاتا ہے۔
ھوالشافی : مغز تخم ارنڈ ایک پائو۔ کھانڈ بیس تولہ۔ شیر گائو میش ایک سیر۔ پہلے گائے کے میش دودھ کو مرقوم وزن میں لیں۔ اور اسے کسی برتن میں ڈال کر آگ پر رکھیں۔ اور نیچے نرم نرم آگ جلائیں۔ اور یہاں تک پکائیں کہ دودھ کا کھویا سا تیار ہو جائے تب اس میں مغز ارنڈ ( جو  پہلے سے باریک کر لیے ہوں) اور کھانڈ ملالیں۔ اور بطریق معروف معجون تیار کر لیں۔ اور کسی چینی وغیرہ کے برتن میں ڈال کر سنبھال رکھیں۔
         ضرورت کے وقت معجون ہذا ایک سے ڈیڑھ تولہ تک کھلائیں۔ ہر قسم کے درد وجع المفاصل کو اکسیر ہے۔$

$ (۱۲۵) محلل اورام چٹکلہ
         یہ چٹکلہ بفضلہ تعالیٰ ہر قسم کے اورام کو تحلیل کرنے کے لیے نہایت مفید ہے۔
ھوالشافی : برگ ارنڈ آدھ چھٹانک۔ برگ بانسہ پانچ تولہ ہر دو کو پانی شامل کر کے آگ پر رکھیں۔ اور ایک جوش دلائیں۔ ازاں بعد اتار کر قدرے سرد ہونے پر ورم پر پانی کو جھاڑیں اور پتوں کو ورم پر رکھ کر باندھ دیں۔ اور دن میں دو تین مرتبہ یہ عمل کیا کریں۔ ان شاء اللہ چند روز کے استعمال سے ہر قسم کا سخت سے سخت ورم تحلیل ہو جاتا ہے۔$

$ (۱۲۶) سم الفار مومیا
        ترکیب:-  پیتل کے کسی گہرے برتن میں جو تنگ بھی ہو ایک تولہ رال سفید باریک کر کے بچھائیں۔ اس پر ایک تولہ سم الفار کی ڈلی رکھ کر ایک تولہ رال سے اوپر سے ڈھانپ دیں۔ اوپر آدھ پائو ارنڈ کا تیل ڈال کر نیچے بیری کی لکڑی کی آگ روشن کریں۔ پون گھنٹہ میں ڈلی پک کر موم کی طرح ہو جائے گی۔ جس کی پہچان یہ ہے کہ اس میں ایک سیخ آہنی دار گزاریں تو وہ ادھر سے ادھر نکل جائے گی اس وقت ڈلی باہر نکال کر پاپڑ کی طرح چکلی بنالیں۔ سوکھ کر خشک ہو جائے گا۔
مقدار خوراک : وجع المفاصل کے لیے ایک چاول مریض کو کھلائیں۔ اور بچے ہوئے تیل کی مالش کریں۔$

$ (۱۲۷) رینگھن کا خوراکی علاج
         اس کے متعدد روز کے استعمال سے بفضلہ تعالیٰ درد مذکور رفع ہو جاتا ہے۔
اجزاء و ترکیب :  مغز تخم ارنڈ تین چار تولہ لیں۔ اور پیس کر گائے کے آدھ سیر دودھ میں شامل کر کے بطور کھیر پکائیں۔ اور مریض کو کھلائیں رینگھن کا درد  دور ہو جائے گا۔$

$ (۱۲۸) سوزش ہاتھ پائوں
         اگر بیماری سے ہاتھ پائوں اینٹھ ہو گئے ہوں۔ اور دانت جڑ گئے ہوں۔ تو پانچ تولہ کونپل ارنڈ اور پندرہ دانہ مرچ سیاہ پیس کر پلائیں آرام ہو جائے گا۔$
          @
        &
---


           چودھواں باب

& زہروں کا تریاق

         خداوند کریم نے جہاں ارنڈ کو بے شمار مرضوں کے لیے مفید بنایا ہے۔ وہاں بہت سی قسم کے زہروں کے لیے اس میں تریاقی مادہ بھی ودیعت فرمایا ہے۔ خصوصاً زہر سم الفار کے لیے تو بس ایک نہایت ہی لاجواب تریاق ہے۔ چنانچہ ہم ذیل میں ایک نہایت دلچسپ حکایت لکھتے ہیں۔ جس کی ہمیں دو طرح سے تصدیق ہو چکی ہے۔

$ (۱۲۹) حکایت دلچسپ مع نسخہ
         مولوی محمد حسین صاحب نے کنزالمجربات جلد دوم کے لیے دو عدد نسخہ جات عطا فرمائے تھے۔ جن میں سے ایک نسخہ تو درد شقیقہ کا تھا۔ دوسرا سم الفار کی زہر کا تریاق تھا۔ پہلا نسخہ تو کنزالمجربات میں ہی لکھ دیا گیا۔ مگر چونکہ دوسرا نسخہ ارنڈ سے تعلق رکھتا تھا۔ اس کو ’’خواص ارنڈ‘‘ کے لیے ہی مناسب و موزوں سمجھ کر یہاں بیان کیا جاتا ہے۔
         میرے بھائی صاحب نے بیان کیا۔ کہ میں کاٹھیا داڑ کے علاقہ میں گیا ہوا تھا۔ وہاں ایک امیر آدمی جنگل میں کوٹھی تعمیر کرا رہا تھا۔ مگر رات کے وقت بندر آکر تعمیر شدہ دیوار کو گرا جاتے تھے۔ کئی دن تک یہی حال رہا آخر لاچار ہو کر امیر نے بہت ساسم الفار باریک پیس کر کھیر میں ملا کر تعمیر شدہ دیوار کے قریب رکھ دیا اور خود ایک کونے میں چھپ کر دیکھنے لگا اتنے میں اپنے مقررہ وقت پر بندر آنے لگے جو کھیر کو سونگھ کر ہی علیحدہ ہو بیٹھتے تھے کسی کو کھانے کی ہمت نہ پڑتی تھی آخر الامر ایک بڑا بندر آیا اور کھیر سونگھتے ہی جنگل کی طرف دوڑا اور چند منٹ بعد ایک درخت کی سبز لکڑی کا ڈنڈا لے کر مذکورہ کھیر کے پاس جا کر ہی دم لیا اور اس ڈنڈے کو کھیر میں پھیرا دیا ایک خوشی کا نعرہ مار کر کھیر کھانے لگا پھر کیا تھا۔
         سب کے سب بندر شامل کر کے کھیر تو کھا گئے مگر ڈنڈے کو ایک غار میں پھینک کر چھلانگیں لگاتے اور خوشیاں مناتے چلے گئے۔ امیر صاحب بندروں کی ان حرکات سے حیران تھے اپنی کوٹھی کی تعمیر کے نتیجہ کو  سوچتے ہوئے چلے اور اسی غار کے دہانے پر پہنچے جہاں بندر نے وہ ڈنڈا پھینکا تھا۔ امیر مذکور نے وہی ڈنڈا جو کھیر کے اندر بندر نے پھیرا تھا فوراً پہچان کر اٹھالیا۔ بعدہ زہر خوردہ آدمیوں پر تجربہ ہوا ان کو برگ ارنڈ کے پانی سے صحت ہوتی رہی۔$

$ (۱۳۰) زہر سم الفار کا تریاق
         یہ نسخہ رسالہ ’’دیش اپکارک‘‘ لاہور کے کسی پرانے پرچہ میں شائع ہوا تھا۔ جس کو وید رام سروپ صاحب بجنوری نے تحریر فرمایا تھا۔
ھوالشافی : سرخ ڈنڈی کا ارنڈ تلاش کر کے اس کی کونپلیں لے کر کھرل میں ڈال کر کوٹ لیں۔ اور کپڑے میں سے نچوڑ کر ڈیڑھ تولہ عرق نکال لیں۔ اور اسی مقدار میں روزانہ پلایا کریں۔ دس بارہ روز تک پلاتے رہنے سے وہ تمام خرابیاں جو سم الفار کی وجہ سے پیدا ہوئی ہوں گی۔ بفضلہ دور ہو جائیں گے۔
غذا : کھانے کو محض گیہوں کی روٹی بلا نمک گھی سے تر کر کے دیں۔ اور اس کے سوا تمام پھلوں اور غذائوں سے پرہیز کرائیں۔ اگر پندرہ دن پورے کر دیئے جائیں۔ تو بس کیا ہی کہنے بفضلہ بدن ہر قسم کی خرابیوں سے پاک ہو جاتا ہے۔$

@ پارہ کی زہر کا تریاق
         پارہ کی زہر بھی بہت مہلک اور تکلیف دہ ہوتی ہے۔ اس سے مریض بہت تکلیف اٹھا کر مر جاتا ہے۔ قدرت نے ارنڈ کو پارہ کی زہر کا بھی تریاق بنایا ہے۔

$ (۱۳۱) پارہ کی خرابیوں کو دور کرنے کی واحد ترکیب
ھوالشافی : کیسٹرایل پانچ ماشہ کو دس تولہ گائے کے دودھ میں ملا کر چند روز تک پلانے سے خدا کی مہربانی سے شرطیہ آرام ہو جاتا ہے۔ اور تمام وہ خرابیاں جس کا باعث پارہ کی زہر ہو سب دور ہو جاتی ہیں۔ بالکل آسان مگر فائدہ میں اکسیر ہے۔$
 @

@ افیون کا زہر
         افیون ایک زہریلی چیز ہے۔ مگر آج کل بے شمار اشخاص اس کے والہ و شیدا نظر آتے ہیں۔ یہ ملک کی سیاہ بختی کی کھلی ہوئی دلیل ہے۔ کہ لوگ اس ’’کالی بلا‘‘ کے پنجے سے نکلنے کے بجائے برضا  و  رغبت خود بخود پھنسنے کو فخر سمجھتے ہیں۔ اور ان لوگوں کو دیکھ کر بھی عبرت حاصل نہیں کرتے جن کی جائداد منقولہ وغیر منقولہ ان کالی بھیڑوں کی بھینٹ چڑھ گئی اور اب وہ اس کالی دیوی کے پجاری بن کر در در مانگتے پھرتے ہیں اور جو کچھ بھی یومیہ اس رزیل و ذلیل پیشہ سے جمع کرتے ہیں فوراً اسی شیطان کی خالہ کے حوالہ کر دیتے ہیں صرف اسی پر ہی اکتفا نہیں کرتے بلکہ جہاں سے جو کچھ بھی مل جائے چوری ڈکیتی وغیرہ سے بھی درگزر نہیں کرتے۔ یہ لوگ اس کے دیوانے ہو کر بالکل نکمے ہو جاتے ہیں۔ بلکہ یہ بھی خرابی ہے۔ کہ جب بعض بے وقوف اور زود رنج (غصیلا) شخص ذرا لڑبھڑ کر یا کسی مصیبت سے گھبراتے ہیں تو اس وقت بھی یہی ظالم ان کے خاتمہ اور خود کشی کے ننگ انسانیت جرم کے ارتکاب کا آلہ کاربنتی ہے۔ کیونکہ افیون ایک عام ملنے والی زہر ہے اور تولہ دو تولہ گھول کر پی لی چلو چھٹی ہوئی سم الفار۔ میٹھا تیلیہ رسکپور۔ دار چکنا وغیرہ کے حاصل کرنے کے لیے تو طرح طرح کی قیود ہیں اگر کوئی حکیم صاحب بھی لینے جائیں تو لائسنسدار صاحب حکیم صاحب سے دستخط معہ ولدیت و سکونت پرگنہ و تحصیل و ضلع کے کراتے ہیں اور رجسٹر میں یہ بھی درج کرتے ہیں کہ کس غرض کے لیے لیا گیا مگر افیون کے ٹھیکیدار صاحب ہر وقت اسی تاک میں بیٹھے نظر آتے ہیں کہ کب کوئی آئے اور لے جائے انہیں اس بات کی قطعی ضرورت نہیں کہ اس افیون کا لے جانے والا اپنی صحت و تندرستی کو تباہ و برباد کرنے کے لیے لے جا رہا ہے یا اس گولے سے کسی کے قلعہ حیات کو مسمار کر دینا چاہتا ہے۔ بس ہر وقت اور ہر روز بلا روک ٹوک خریدی جا سکتی ہے۔
         خیر یہ وہ باتیں ہیں جو میرے موضوع سے کوسوں دور ہیں۔ مجھے تو یہاں زہر کا تریاق بیان کرنا مقصود ہے۔ لہٰذا ذیل میں بیان کرتا ہوں۔

$ (۱۳۲) پہلا تریاق
ھوالشافی : ارنڈ کی نرم و نازک کونپلیں لے کر کھرل میں ڈال کر آدھ سیر پانی میں سردائی کی طرح گھوٹ کر پلا دیں۔ چند مرتبہ کے پلانے سے بفضلہ شرطیہ آرام ہو جاتا ہے۔ اور افیون کی زہر کا بالکل اثر باقی نہیں رہتا۔ کیسا آسان اور سستا نسخہ ہے۔$

$ (۱۳۳) دوسرا نسخہ
ھوالشافی : ارنڈ کی جڑ بقدر پانچ تولہ پانی میں گھوٹ چھان کر پلانے سے بھی بفضلہ شرطیہ آرام ہو جاتا ہے۔ بے حد مفید و موثر نسخہ ہے۔ بوقت ضرورت استعمال کرائیں۔$
 @

@ دھتورہ کا زہر
         دھتورہ کا زہر بھی مہلک ہوتا ہے اس سے مریض پہلے دیوانہ سا ہو کر راہی ملک عدم ہوتا ہے۔
         شاید ایسے لوگ تو بہت کم ملیں گے۔ جو دھتورہ کو دھتورہ سمجھتے ہوئے زیادہ مقدار میں کھا گئے ہوں۔ ہاں البتہ پنساری اور عطار لوگوں کی غلطی سے ایسا اکثر ہو جاتا ہے۔ چنانچہ کچھ عرصہ کا ذکر ہے کہ میرا ایک قریبی رشتہ دار مسمی محمد ہاشم مرحوم جب بمرض دق بیمار تھا کسی عارضہ کو رفع کرنے کے لیے ریشہ خطمی کا خیساندہ تجویز کیا اور وہ پلایا گیا۔ مگر کچھ دیر کے بعد مریض دیوانوں کی سی حرکتیں کرنے لگا۔ طبیعت کو بڑی پریشانی ہوئی کہ یہ کیا ہو گیا؟ مگر غور کرنے سے معلوم ہوا کہ کم بخت و بیوقوف عطارنے بجائے ریشہ خطمی کے دھتورہ کی جڑ دے دی ہے۔ غرض یہ ایسی اچانک پیدا ہو جانے والی گھبراہٹ کے رفع کرنے کے لیے نیچے ایک دھتورہ کا تریاق لکھا جاتا ہے۔ اس سے زیادہ تریاق معلوم کرنے کی تمنا ہو تو ہماری کتاب موسومہ ’’خواص دھتورہ‘‘ مطالعہ فرمائیں جس میں دھتورہ کے بے شمار فوائد بیان کرنے کے علاوہ چند اعلیٰ درجہ کے تریاق بھی لکھے گئے ہیں۔

$ (۱۳۴) د ھتورہ کا تریاق
ھوالشافی : برگ ارنڈ درمیانہ قد کے لے کر آدھ سیر پانی میں گھوٹ کر پلائیں۔ اس سے ان شاء اللہ دھتورہ کی زہر رفع دفع ہو جائے گی۔ نہایت آسان ترکیب ہے۔$

$ (۱۳۵) شیر کا بال خوردہ کی شناخت
         شیر کے بال نگل جانے سے پیٹ میں بے حد درد ہوتا رہتا ہے۔  اور بجز اس کے خاص تریاق استعمال کرنے کے فائدہ نہیں ہوتا ہے۔
         یہ تو نہیں کہا جا سکتا کہ ارنڈ اس کا تریاق ہے۔ ہاں اس کی شناخت کرنے کے لیے ارنڈ کا پتا بہترین شے ہے۔ جس کا طریقہ یہ ہے کہ ایسے شخص کو جس کی بابت شیر کا بال نگل جانے کا شبہ ہو۔  اسے ہدایت کر دی کہ وہ ارنڈ کے پتا پر پیشاب کر دے۔ اگر پتا پھٹ جائے تو سمجھ لیں کہ واقعی شیر کا بال کھایا ہے ورنہ نہیں۔$
          @

@ سانپ کاٹے کا تریاق
         سانپ کا زہر بھی ایک نہایت بُری بلا ہے۔ اس سے لاکھوں کی تعداد میں ملک کے مایہ ناز فرزند جاں بحق ہو جاتے ہیں۔ سانپ با عتبار زہر کے بے شمار قسموں کے ہوتے ہیں۔ جن میں سے بعض تو خدا کی پناہ ایسے زہریلے ہوتے ہیں۔ کہ علاج کی مہلت ہی نہیں دیتے گویا ان کے زہریلے دانت وہ آری ہوتی ہے جو ایک رگڑ میں زندگی کے درخت سے مریض کی ٹہنی کو کاٹ کر رکھ دیتی ہے۔ اس لیے کسی نسخہ پر کلی اعتماد کر لینا تو غلطی ہے۔ کہ یہ ہر قسم کے سانپ کے زہر کو دور کرنے میں لاجواب یا اکسیر بے نظیر ثابت ہوتا ہے۔ لیکن تاہم بعض نسخہ جات ایسے ضرور ہیں۔ جو اکثر قسم کے سانپوں کے زہر دور کرنے کے لیے تریاق ثابت ہوتے ہیں۔ چنانچہ ہم نے اپنے تجربہ کے خاص الخاص نسخہ جات قبل ازیں اپنی تصنیفات میں بیان کر دیے ہیں۔ اب ذیل میں دو ایک ایسے نسخے جو ارنڈ سے تعلق رکھتے ہیں پیش کیے جاتے ہیں۔

$ (۱۳۶) پہلا نسخہ
         ارنڈ کی کونپل دو تولہ۔ مرچ سیاہ تین ماشہ دونوں کو پانی میں پیس کر اور گرم کر کے پلائیں۔ اور تھوڑی دیر کے بعد ارنڈ کے پتے کی ڈنڈی حلق میں پھرا کر قے کرائیں۔ قے ہو چکنے کے بعد پھر پلائیں اور بدستور قے کرائیں اسی طرح تین چار مرتبہ کرائیں ان شاء اللہ زہر سے آرام ہو گا۔ پانی کا وزن حسب حالات موسم و طبیعت مریض مقرر کریں۔
         اگر سانپ زیادہ ہی زہریلا معلوم ہو۔ تو تین چار مرتبہ کی بجائے پانچ سات آٹھ دس مرتبہ دوا استعمال کر دیں آرام ہو گا۔$

$ (۱۳۷) دوسرا نسخہ
ھوالشافی : ارنڈ کے پتوں کو کھرل میں ڈال کر کوٹیں۔ اور کپڑے میں سے نچوڑ کر دو تولہ پانی نکال کر مریض کو پلائیں۔ اس سے بھی بفضلہ کھل کر قے ہو گی۔ اور زہر سے نجات مل جائے گی۔$

$ (۱۳۸) سرخ ارنڈ کی مسیحائی
         جس سے بفضلہ سانپ کاٹے مریضوں کو شفا ہو جاتی ہے۔
ھوالشافی : سرخ ڈنڈی والے ارنڈ کی سات عدد چھوٹی چھوٹی نرم پتیاں پانی میں گھوٹ کر مریض کو پلائیں۔ اس سے بھی بفضلہ سانپ کا ڈسا ہوا بیمار تندرست ہو جاتا ہے۔$

$ (۱۳۹) آنکھـ میں چونا پڑ جانا
         اگر آنکھ میں چونا پڑ جائے۔ تو اس سے سخت درد اور تکلیف ہونے لگتی ہے۔ بلکہ اس سے بینائی کو نقصان پہنچنے کا اندیشہ ہو جاتا ہے۔ اس کی خراشدار تیزی کو دور کرنے کے لیے مندرجہ ذیل نسخہ بہت زود اثر اور مفید ہے۔
ھوالشافی : پہلے آنکھ کو پانی سے اچھی طرح دھو کر صاف کر لیں اور پھر اس میں ایک دو قطرے روغن ارنڈ مصفی (کیسٹرائل) کے ڈال دیں ان شاء اللہ فوراً ٹھنڈک پڑ جائے گی۔ اور چیختا چلاتا اور روتا ہوا مریض ہنستا جائے گا یہ نسخہ معماروں کے لیے رفیق و شفیق کا کام دیتا ہے۔$
 @
 &
---


           پندرھواں باب

& کشتہ جات

        کشتہ جات کے متعلق جو کچھ غلط بیانیاں ہونے لگی ہیں۔ اس کا قبل ازیں ’’خواص گھیکوار‘‘ لیموں ’’دھتورہ‘‘ وغیرہ میں بیان کیا جا چکا ہے۔ لہٰذا اس کے اعادہ کرنے کی چنداں ضرورت نہیں۔ ہاں البتہ اس قدر لکھ دینا بھی برانہ ہو گا۔ کہ یہ نازک فن ہر ایرے غیرے نتھو خیرے وغیرہ کے ہاتھ سر انجام پانے کا نہیں ہے۔ اس فن کی تکمیل میں بڑے بڑے مشتاق دل ہار بیٹھتے ہیں۔ تمام دھاتوں اپدھاتوں کے کشتہ بنانے کا ماہر ہونا تو تقریباً ناممکن ہے میں کہتا ہوں۔ کہ اگر ایک ہی چیز پر مکمل تحقیقات کی جائے اور اس کو کیمیاوی طریق پر تکلیس اور احراق شگفت اور تدبیر مومیا و مشمع غواص اور چھچھہ۔ تدھین اور تقطیر وغیرہ کے قالب میں ڈھالا جائے۔ تو عمریں صرف ہو جاتی ہیں۔ مثال کے طور پر ایک سیماب (پارہ) ہی کو لیجئے پہلے اس کی کجلیوں اور پروں کا علم حاصل کیجئے۔ پھر اس کو گرسنہ بنائیے۔ یا اس کو یوگیانہ سنیاسیانہ طریق پر عقد (گٹکہ) بنانے کا علم حاصل کیجئے پھر سیماب کو لرزاں حالت میں قائم النار کرنے کی ترکیب سیکھئے علیٰ ہذا القیاس پارہ قائم النار گٹکے کی تراکیب کے پیچھے مارے مارے پھرئیے۔ پھر اس کے احراق اور تکلیس اور شگفت کے طریقوں سے واقف ہو جائے اور پھر اس کے دابوئوں کا علم حاصل کرنے کی سعی میں لگیے۔ غرض یہ کہ کہاں تک بیان کیا جائے ایک ایک چیز کے ماہر ہونے میں ہی اتنی مصیبتیں اور مشکلیں ہیں۔ اور احاطہ تحریر میں نہیں آسکتیں مگر تعجب ہے کہ بعض ہڑتال گئودنتی اور حلزون (سنکھ) و مرجان ایسی چیزوں کو کشتہ کر کے یہ سمجھ بیٹھتے ہیں۔ ہم اکسیر گر اور پورے کشتہ ساز ہو گئے۔
         بہر کیف یہ وہ بے کنار سمندر ہے کہ جس میں اگر چند غوطہ خور اکسیری موتیوں کو نکالنے میں کامیاب ہوتے دیکھتے ہیں۔ تو لاکھوں متلاشیوں کے سفینہ حیات اسی بحر ناپیدا کنار کے اندر غرق ہونے کا دلدوز سماں بھی نہیں بھولتا۔ بہر کیف مجھے یہ عرض کرنا ہے کہ یہ نہ صرف نازک بلکہ نازک تر ہے۔ اس کے پر پیچ راہ میں خیالی گھوڑے دوڑانے سے منزل مقصود پر نہیں پہنچا جا سکتا۔ اس طلسمی دیگ میں باتونی لوگوں کی دال نہیں گلتی۔ بلکہ تجربہ کار شخصوں کو بھی بسا اوقات آگ کی کمی بیشی اور ہوا کی بندش و روانی کا ’’کالا کالا‘‘ شرمندہ کر دیتا ہے۔ لہٰذا جو شخص غلطی عمل کو غلطی فن خیال کر کے گھبرا جانے والے ہوں وہ ہرگز ہرگز اس راہ پر قدم نہ رکھیں۔ جس میں قدم قدم پر گمراہی اور عدم کامیابی کے بھوت آنکھیں نکال نکال کر ڈرا رہے ہیں۔ اگر امید کی دیوی کا حسن عالم افروز دعوت نظارہ نہ دیتا تو شاید کوئی شخص بھی اس پر پیچ راہ پر گام فرسانہ ہوتا۔ یہ عروس کامرانی سے ہمکنار ہونے کی تمنا ہی ہے۔ جو گھر میں آرام و سکون کی زندگی بسر کرنے والوں کو مخملی غلیچوں سے اٹھا کر کوہ دشت کی دشوار گزار گھاٹنیوں میں جا پھینکتی ہے۔ جہاں نہ فلک بوس عمارتیں ہیں۔ اور گرمی کی روک تھام کے لیے بجلی کے پنکھوں کا انتظام ہے۔ اور نہ پیاس بجھانے کے لیے بلوری گلاسوں میں پڑے ہوئے ٹھنڈے شربت موجود ہیں۔ اور نہ رات کی تاریکی میں وحشت دور کرنے کے لیے شمعدان یا لیمپ جگمگاتے ہیں۔ البتہ خدا کا قدرتی بچھونا زمین اور اوپر چرخ نیلی فام فانوس اور چھت ہیں۔
         پھر بھی غنیمت ہے۔ کہ اس قدر مصائب برداشت کرنے کے بعد بھی مجنون اکسیر کو لیلائے عقار (بوٹی) کی زیارت نصیب ہو جائے۔ ورنہ بالعموم ’’بوٹی کا یار سدا خوار‘‘ ولا معاملہ درپیش رہتا ہے  اور تکلیفیں اٹھانے کے باوجود خالی ہاتھ آنا پڑتا ہے۔  یہ شائقین اکسیر کا دھندلا خاکہ ہے لیکن ان لوگوں کو جو انگلی پر لہو لگا کر شہیدوں کی صفوں میں امام بننے کے خواب دیکھتے ہیں۔ ان باتوں سے کیا غرض وہ تو اپنی جھونپڑی میں شیش محل کے خواب دیکھ کر ہی خوش ہیں۔
         افسوس ! کہ میری کشتی قلم کو خیالات کے جھونکے کہیں کے کہیں لے چلے۔ مجھے یہ بتانا تھا کہ ارنڈ سے کون کون سی دھاتیں یا اپدھاتیں کشتہ بنائی جاتی ہیں۔ کیونکہ ارنڈ بھی ایک ایسی بوٹی ہے جس سے سنیاسی لوگ بہت کچھ کام لیتے ہیں۔ چنانچہ ذیل میں کشتہ جات کی تراکیب عرض کی جاتی ہیں۔ ملاحظہ فرمائیں اور کام میں لائیں۔

@ کشتہ جات

$ (۱۴۰) کشتہ مِس (تانبہ)
ھوالشافی : مغز تخم ارنڈ دس تولہ رات کو دودھ میں تر رکھیں۔ اور بوقت صبح ان کو گھوٹ کر نغدہ بنالیں۔ اور مغر حب الملوک (جمالگوٹہ) دو تولہ۔ پھٹکڑی سفید دو تولہ کو اس میں ملا کر دو حصہ بنالیں۔ اور ایک کوزہ میں ایک حصہ بچھا کر اوپر پیسہ رکھیں اور پھر اس کے اوپر باقی ماندہ دوا رکھ کر گل حکمت کریں۔ اور خشک ہونے پر بیس سیر اپلوں کی آگ دیں۔ کشتہ شگفتہ برآمد ہو گا۔
مقدار خوراک : آدھی رتی مکھن میں کھلائیں۔
فوائد : مقوی باہ و اعصاب ہے اور ممسک ہے (مفتاح الخزائن)۔$

$ (۱۴۱)  کچے سیماب سے قوت حاصل کرنے کی تدبیر
         ایسا سیماب جو کہ بالکل مصفیٰ ہو اور جس میں ذرا بھر عیب نہ ہو وہ کئی طریقوں سے کچا بھی استعمال کرایا جاتا ہے۔ جس سے بہت قوت حاصل ہوتی ہے۔ چنانچہ ذیل میں ایک ترکیب عرض کی جاتی ہے۔ جس کو جناب علامہ حکیم امام الدین صاحب مرحوم شاہی طبیب کپور تھلہ نے اپنی مشہور و معروف کتاب ’’مخزن اکسیر‘‘ میں بیان کیا ہے۔
ھوالشافی : سرخ ارنڈ کی چھال کو بطور چھلا بنا کر سبابہ (شہادت کی انگلی) میں پہنائیں اور سیماب مصفیٰ ایک تولہ پلائیں جب تک چھلا انگلی میں پہنا رہے گا۔ پارہ پیٹ کے اندر رہ کر قوت باہ امساک و ہضم طعام کا موجب ثابت ہو گا اور چھلا اتارنے سے سیماب پاخانہ کی راہ پیٹ سے نکل جائے گا۔$

$ (۱۴۲) ارنڈ کے ذریعے سیماب کو عقد کرنا
ترکیب : چاندی کا ایک پترا روپے کے برابر بنوا کر ایک کوزہ گلی میں رکھیں۔ اور اس کے نیچے اوپر شنگرف چاندی سے دو چند وزن میں پیس کر ڈالیں۔ اس پر عرق لیموں اس قدر ڈالیں کہ شنگرف کے اوپر ایک انگلی تک چڑھ جائے۔ تب برتن پر ڈھکنا رکھ کر بغیر گل حکمت کے اڑھائی سیر اپلوں کی آگ دیں سرد کر کے نکال لیں۔ چاندی سیاہ رنگ کی مانند نکلے گی۔ اس کھنگر شدہ چاندی کو ایک کوزہ گلی میں ڈال کر اور پانچ تولہ پارہ ڈالیں اور پارہ پر ارنڈ کا تیل اس قدر ڈالیں کہ تین انگلی اونچا رہے۔ برتن کو کھلے منہ نرم آگ پر دو تین گھنٹہ پکائیں۔ پھر تیل الگ کر کے پارے کو سخت کپڑے میں ڈال کر نچوڑیں۔ جو پارہ کپڑے سے نکل آئے اس کا پیالہ یا گلاس بنالیں۔
         ایک مرتبہ کی بنائی ہوئی چاندی مدت تک سیماب کو گرہ کرتی ہے۔ جب کمزور ہو جائے گا پھر شنگرف میں رکھ کر عرق لیموں سے تر کر کے آگ دیں۔ پھر کام دینے لگے گا۔ جس قدر چاندی زیادہ ہو گی سیماب زیادہ گرہ ہو گا۔ حتیٰ کہ پائو بھر تیار کردہ چاندی ایک سیر سیماب کو تین گھنٹہ میں بستہ کر لیتی ہے۔
         بعض لوگ کوزہ گلی کی بجائے لوہے کے لمبے بوتہ میں یہ عمل کرتے ہیں۔
فوائد : اس گٹکہ کو دودھ میں جوش دے کر یا اس کے گلاس میں دودھ پینے سے دودھ بخوبی ہضم ہو جاتا ہے۔ دل کو فرحت اور قوت حاصل ہوتی ہے۔ نیلا توتیا اور سنگ سیخ والے گٹکے کے خلاف یہ گٹکہ مصفی اور سفید ہوتا ہے۔ اس پر نیلا ہٹ یا سیاہی ہی نہیں آتی۔ اور تاثیر میں بھی اس سے وہ تمام فوائد حاصل ہوتے ہیں۔ جو کہ کشتہ چاندی سے ہوتے ہیں (کاشف رموز کیما)۔$
@

@ ہڑتال ورقیہ
         ہڑتال ورقیہ چونکہ گندھک اور پارہ کا مرکب ہے۔ اس لیے اس کو کشتہ بنانا نہایت ہی مشکل ہے۔ بالعموم لوگ اس کے کشتہ بنا کر دکھانے کا وعدہ تو کر لیتے ہیں۔ مگر جب بنانے کا موقع آتا ہے تو بغلیں جھانکنے لگتے ہیں۔
         ہم ذیل میں چند ترکیبیں عرض کرتے ہیں۔ امید ہے کہ اگر پوری احتیاط سے کام لیا گیا تو ان شاء اللہ ضرور مطلب پورا ہو گا۔

$ (۱۴۳) کشتہ ہڑتال ورقی نمبر ۱
         یہ نسخہ مجھے ریگستان بیکانیر کے سفر کے دوران میں ایک شخص سے حاصل ہوا تھا۔
         معطی صاحب کا بیان ہے۔ کہ یہ طریقہ سب طریقوں سے اعلیٰ اور آسان ہے۔ جس سے ہڑتال بالکل دھنی ہوئی روئی کی طرح سفید اور کھیل کھیل ہو جانے کے باوصف باوزن رہتی ہے۔
ترکیب : سرخ ارنڈ کے پتے پائو بھر لے کر کوٹ لیں۔ اور نغدہ بنا کر تمام رات پڑا رہنے دیں۔ صبح تک اس میں ایک خاص قسم کا لیس سا پیدا ہو جائے گا۔ اب اس نغدہ کے درمیان ہڑتال ورقیہ ایک تولہ کی ڈلی رکھ کر خوب احتیاط سے گل حکمت کریں۔ جب ایک سنپٹ خشک ہو جائے تو دوسرا اور پھر تیسرا کریں۔ بعد ازاں ہوا سے بچا کر چار سیر کی آگ دیں ان شاء اللہ برنگ کشتہ ملے گا۔ اس کو نکال کر کھرل میں ڈال کر باریک پیس لیں۔ اور شیشی میں حفاظت سے رکھیں لاجواب چیز ہے۔
ترکیب استعمال : آدھی رتی سے ایک رتی تک ہمراہ عرق گلو یا شربت بنفشہ وغیرہ۔
فوائد : بخار ہر قسم و کھانسی بلکہ دمہ تک کو ایک لاجواب اکسیری دوا ہے۔ بخار کے لیے تین دن کا استعمال کافی ہے۔$

$ (۱۴۴) کشتہ ہڑتال ورقیہ نمبر ۲
         جو کہ تمام بیماریوں کے لیے تریاق کا حکم رکھتا ہے۔
ھوالشافی : ورقیہ ہڑتال ایک تولہ کو کھرل میں ڈال کر باریک پیسیں۔ اور اس میں ارنڈ کے پتوں کا پانی ڈال کر کھرل کرتے رہیں۔ یہاں تک کہ پورے سات روز تک کھرل ہو جائے۔ اب اس کی ٹکیہ بنا کر دھوپ میں خشک کر لیں۔ اور پھر سیاہ مرچ پانچ تولہ کو باریک پیس کر اڑھائی تولہ سفوف مٹی کے کوزہ میں بچھا کر اس پر ہڑتال کی ٹکیہ رکھ دیں۔ اور باقی اڑھائی تولہ سفوف مرچ سیاہ اوپر ڈال کر لودھ پٹھانی کی خاکستر پائو بھر اوپر ڈال کر نہایت مضبوطی سے کوزہ کو گل حکمت کریں (تین کپڑوٹی کر لی جائیں تو بہتر ہے) گل حکمت کے اچھی طرح خشک ہو جانے پر ہوا سے محفوظ جگہ میں تین سیر جنگلی اپلوں کی آگ دیں۔ اور سرد ہونے پر نہایت احتیاط سے ہڑتال کی ٹکیہ جوں کی توں سفید رنگ کی کھیل بنی ہوئی نکال لیں۔ اور باریک پیس کر سنبھال رکھیں۔ بس لاجواب اور ہمہ صفت موصوف کشتہ تیار ہے۔
ترکیب استعمال : ایک رتی کھانڈ وغیرہ میں رکھ کر دیں۔
فوائد : وجع المفاصل‘ کہنہ بخار ۔کھانسی۔ نزلہ و زکام غرض یہ کہ سردی کی تمام بیماریوں کے لیے مانند اکسیر ہے ۔جو صاحب آزمائیں گے خوش ہو جائے گے مجرب المجرب ہے۔
نوٹ : یہ کشتہ ویدک طریقہ کا ہے ۔جو کہ سردی کے امراض کے لیے واقعی لاجواب ہے۔ یہ خیال غلط ہے کہ کشتہ کسی بوٹی کی خاکستری کی ملاوٹ سے بنایا گیا ہو۔ وہ کسی کام کا نہیں ہوتا۔ کیونکہ آخر بوٹی کا نغدہ بھی تو پھنک کر خاکستر ہی بن جاتا ہے۔ لہٰذا اس خیال کے پابند نہ رہیے۔$

$ (۱۴۵)  کشتہ ہڑتال ورقیہ برنگ سیاہ
ھوالشافی : ہڑتال ورقیہ پانچ تولہ کو چالیس تولہ مغز ارنڈ کے ساتھ ملا کر بڑے کونڈے میں ڈال کر زور دار ہاتھوں سے متواتر سولہ گھنٹہ تک کھرل کریں۔ تاکہ ایک جان ہو جائے۔ پھر ایک مٹی کے بڑے برتن کے درمیان گیہوں کے گندھے ہوئے آٹے سے حلقہ سا بنا کر دوا کو اس میں ڈال کر حلقہ کو پر کر دیں۔ اور پھر اس کے اوپر ایک مٹی کی ہانڈی جس کے پیندے میں سوراخ ہو اوندھی مار دیں مگر یہ خیال رہے کہ ہانڈی مذکور کے کنارے حلقہ سے باہر رہیں۔ اب اس کو نہایت احتیاط سے گل حکمت کر دیں۔ اور اس کے چاروں طرف برتن کو ریت سے بھر دیں۔ اور پھر اس کو دیگدان پر رکھ کر نیچے نرم نرم آگ جلائیں اور ہانڈی کے سوراخ میں سے نکلتے ہوئے دھوئیں کی طرف نگاہ رکھیں۔ جب دھواں سیاہ سے سرخ یا سفیدی مائل نکلنے لگے۔ تو فوراً سوراخ کے اوپر کوئی سفال (ٹھیکری) وغیرہ دے کر گل حکمت کر کے بند کر دیں۔ اور پھر ریت سے سوراخ کو بھی چھپائیں۔ یعنی ریت سے بھر دیں اور آگ ذرا تیز جلانے لگیں ۔اور پھر ایک پہر گزر جانے کے بعد آگ اور تیز کر دیں۔ جب اس طرح آگ پورے پانچ پہر یعنی پندرہ گھنٹہ ہو چکے تو آگ بند کر دیں۔ اور سرد ہونے پر دیکھیں ہڑتال کا کشتہ برنگ سیاہ ملے گا۔ پیس کر سنبھال رکھیں۔
ترکیب استعمال : دانہ خشخاش سے لے کر دو چاول تک مکھن بتاشہ یا برگ پان میں۔
فوائد : تمام سرد امراض‘ اور عصبیہ و نزلیہ خصوصاً دمہ و پرانی کھانسی نزلہ زکام کو بفضلہ ایک ہی روز میں فائدہ کرنے والی اکسیر ہے۔ اور زیادہ سے زیادہ ہفتہ دو ہفتہ مرض کی جڑ اکھاڑنے کو کافی ہے۔ جذام اور آتشک کے لیے چالیس روز کا استعمال کافی ہے۔$

$ (۱۴۶) ہڑتال کاست
         از جناب پنڈت ٹھاکردت صاحب شرماوئید موجدامرت دھارالاہور۔
        ست نکالنے کے جو طریقے شاستروں میں لکھے ہیں۔ ان سے بخوبی ست نکل آتے ہیں۔ البتہ کسی ست نکالنے واسے سے ایک بار سیکھ لینا چاہیے۔ ایک دوبار خراب کر کے بنانا آہی جاتا ہے۔
         ہم نے ہڑتال کاست مندرجہ ذیل طریقہ سے نکالا اور پھر اس ست کا کشتہ بنایا تو بہت ہی لاجواب اثر کا حامل ثابت ہوا۔ ہاں اگر محض ست کو بھی استعمال کرایا جائے تو یہ بجائے خود ایک اعلیٰ دوا ثابت ہوتا ہے۔ چنانچہ جذام اور آتشک کے بگڑے ہوئے مریضوں کو ایک چاول کی مقدار میں دے کر فائدہ حاصل کیا جا سکتا ہے۔
ترکیب : ہڑتال ورقیہ پائو سیر۔ ارنڈ کا تیل عمدہ پانچ تولہ۔ گوگل دو تولہ۔ سہاگہ دو تولہ۔ سب کو کھرل کر کے آتشی شیشی میں ڈال کر بالو جنتر کے طریق پر درمیانی آگ متواتر چوبیس گھنٹہ آگ دیں۔ ست اڑ کر شیشی کی گردن میں آلگے گا۔ جس کا رنگ چمک دار بلور کی طرح سیاہی مائل ہو گا۔ مگر ہم نے جب اتارا تھا تو اعلیٰ چمک دار نہ ہوا تھا۔ لہٰذا ہم نے پھر اتار کر ارنڈی کا تیل دو تولہ۔ بھینس کا گھی دو تولہ گوگل دو تولہ۔ کیلے کا رس دو تولہ۔ ڈال کر اور پھر دوبارہ کھرل کر کے آٹھ پہر کی آگ دی۔ تو نہایت اعلیٰ اور حسب منشا چمکیلا اور خوبصورت برآمد ہوا۔ اب آپ کی مرضی پر منحصر ہے۔ اس ست کو اسی حالت میں پیس کر استعمال کریں۔ یا اس کو کشتہ بنائیں۔
نوٹ :  اسی طریقہ پر منسل کاست بھی نکالا جا سکتا ہے۔ وہ بھی بڑی کام کی چیز ہوتی ہے۔
         ماہر طبیب اسے متعدد امراض مثلاً آتشک برص جذام وغیرہ میں مناسب بدرقہ جات سے حسب حالات مرض و مریض استعمال کرا کے بہت فوائد حاصل کرتے ہیں۔$
          @

@ شنگرف
         شنگرف بھی ہڑتال کی طرح پارہ اور گندھک سے مرکب ہے۔ اس لیے آگ پر دھواں بن کر اڑ جاتی ہے۔ اس کا کشتہ بنانا بھی بہت مشکل ہے۔ اگر اس کو محنت سے کشتہ بنا لیا جائے تو بے حد مقوی فوائد کا مظہر ہوتا ہے۔ چہرہ کی رنگت کو لال سرخ بنانے اور قوت باہیہ میں بیش بہا اضافہ کرنے کے لیے شنگرف ایک بہترین شے ہے۔ شنگرف سے کیمیا گر لوگ بڑے بڑے کام نکالتے ہیں۔ مومیائی اور مشمع بنا کر چاندی اور تانبہ رنگتے ہیں۔ نیز خوراکی طور پر کھلا کر مریضان ضعف باہ سے دعائیں لیتے ہیں۔
         چونکہ ارنڈ سے شنگرف کو کشتہ بنانے کی متعدد تراکیب عمل میں لائی جاتی ہیں۔ لہذا ان میں سے ایک بہترین ترکیب درج کی جاتی ہے۔ مطالعہ فرما کر فیض یاب ہوں۔

$ (۱۴۷) کشتہ شنگرف مقوی بے نظیر
         از جناب حکیم مولوی علم الدین صاحب بھاگو والیہ ایڈیٹر رسالہ المعالج امرتسر۔
         کشتہ شنگرف برنگ سفید اور باوزن کے عام لوگ خواہش مند ہیں۔ مگر آسانی سے یہ نہیں ملتا۔ ہزاروں ترکیبیں چھان ماریں۔ مگر سوائے نقصان و تضیع اوقات کے کچھ حاصل نہ ہوا۔ آخر جوئندہ یا بندہ۔ ایک ترکیب نہایت تلاش و جستجو سے ملی۔ اور اس میں بفضلہ کامیابی نصیب ہوئی۔ ہاں بنانے میں احتیاط ضروری ہے۔ ورنہ کامیابی نہ ہو گی۔ میں چار مرتبہ بنا کر صرف دو مرتبہ کامیاب ہوا ہوں۔ شاید آگ یا ہوا کی غلطی ہو گی۔ لہٰذا عرض ہے۔ کہ جو احباب اس کی تیاری میں کامیاب نہ ہوں۔ وہ اصل نسخہ سے بدظن نہ ہوں بلکہ پھر بنائیں۔ اور ہوا سے خوب پرہیز رکھیں۔ شوق و تجربہ ان کی رہنمائی کرے گا۔ اور ان شاء اللہ یقینی طور پر کامیاب ہوں گے۔ اور بنانے کے بعد تمام تکلیفوں کو بھول جائیں گے۔$
          @

@ کشتہ شنگرف بنانے کی ترکیب
         مغز ارنڈ دو تولہ کو آب لیموں میں کھرل کر کے شنگرف ایک تولہ کی ڈلی پر ضماد کر دیں۔ اور پھر تخم ارنڈ سیر بھر کا نغدہ بنا کر اور اس میں شنگرف کی ڈلی ملفوف (بند) کر کے اس کو لوہے کی کڑاہی میں رکھیں۔ اور کڑاہی کو چولھے پر چڑھا کر نیچے آگ جلانا شروع کر دیں اور آدھ گھنٹہ بعد کڑاہی کے اندر مغزوں کو بھی آگ لگا دیں۔ مگر اندر آگ لگانے کے بعد چولھے میں آگ نہ جلائیں بلکہ اگر جلتی ہو تو اس کو بھی بجھا دیں۔ جب مغز ارنڈ جل کر کوئلہ سا ہو جائیں تو بالکل سرد ہو جانے پر نہایت احتیاط سے شنگرف کی ڈلی کو نکال لیں۔ اور اس ڈلی کے اوپر جو سیاہی سی لگی ہو اس کو چاقو وغیرہ سے کھرچ کر صاف کر دیں۔ یہ شنگرف قائم النار ہو گی۔ اس کو اگر کھرل کر کے شیشی میں رکھ چھوڑیں تو یہ بھی بہت مقوی ہے۔ ہاں البتہ اس کو سفید بنانے کے لیے مندرجہ ذیل ترکیب کو عمل میں لائیں۔

$ (۱۴۸) شنگرف قائم النار کو سفید کرنے کی ترکیب
         گو موضوع ایسے نسخہ جات لکھنے کی اجازت نہیں دیتا۔ کہ جس کا تعلق ارنڈ کے سوا کسی اور چیز سے ہو۔ لیکن تاہم شائقین حضرات کے بڑھے ہوئے شوق کو پورا کرنے کی غرض سے آگے کی ترکیب لکھی جاتی ہے۔ امید ہے کہ پسند فرمائیں گے۔
ھوالشافی : سیاہ کنجد (تل) سیر بھر لے کر ان کا نغدہ بنا کر ڈلی مذکور اس کے درمیان دے کر دو بڑے بڑے اوپلوں کے اندر ہوا سے محفوظ جگہ پر آگ دے لیں۔ اور سرد ہونے پر نکال لیں۔ انشاء اللہ نہایت عمدہ اور مفید برآمد ہو گی۔ پیس کر سنبھال رکھیں۔
ترکیب استعمال : صرف دو چاول مکھن یا بلائی میں رکھ کر کھلایا کریں ۔اور پھر دیکھیں کہ اس کی چند خوراکوں سے کس قدر قوت بدن میں پیدا ہوتی ہیں۔
         لائق تجربہ کار وید یا حکیم ضعف باہ کے علاوہ دیگر امراض باردہ میں مناسب بدرقہ جات سے استعمال کرا کے بہت فوائد حاصل کر سکتے ہیں۔ اس کا اندھا دھند استعمال بجائے فائدہ کے نقصان دہ ثابت ہو گا۔ خیال رکھیں۔ خوب خیال رکھیں۔$

$ (۱۴۹) شنگرف مومیائی
ترکیب : تخم ارنڈ ۔ حب الملوک۔ مال کنگنی۔ بلادر تخم۔ حرمل ہر ایک ایک پائو سوا سیر شیر مدار میں تر کریں۔ اور سایہ میں خشک کر کے پتال جنتر سے روغن حاصل کریں۔ دو تولہ ڈلی شنگرف کو روغن مذکور سے چرب کر کے دو عدد برگ مدار میں لپیٹ کر اوپر سے خفیف مٹی کا لیپ کریں۔ خشک ہونے پر بھوبھل میں دبادیں۔
         جب مٹی سرخ ہو جائے نکال لیں اور مکرر عمل کریں۔ امید ہے چالیس تشویہ میں شنگرف مومیا ہو جائے گا۔$

$ (۱۵۰) شگفتہ شنگرف
اجزاء و ترکیب : شنگرف دو تولہ کی سالم ڈلی لے کر باریک ململ کے کپڑے میں باندھ کر پوٹلی بنائیں ۔پھر آب بھنگرہ سفید گل بقدر دس سیر ہانڈی میں ڈال کر چولھے پر رکھ کر شنگرف کو اس میں لٹکائیں۔ اس پر سوراخ دار سرپوش دے کر پوٹلی کا ڈورا باہر نکال کر سرپوش کو آرد ماش سے بند کر دیں۔ اور نیچے آگ جلانا شروع کریں۔ چار پہر میں سب پانی خشک ہو جائے گا۔ دوسرے روز دس سیر پانی ارنڈ کے پتوں کا لے کر بدستور شنگرف پکائیں۔ تیسرے روز بیس سیر پیاز کے پانی میں پکائیں۔ پھر دس تولہ گل سورج مکھی اور شراب دس تولہ دونوں کا نغدہ تیار کریں۔ اور شنگرف کو اس میں رکھ کر تین مرتبہ گل حکمت کریں۔ جب اچھی طرح خشک ہو جائے اسے بچا کر دو سیر اوپلوں کی آگ دیں سرد ہونے پر نکال کر پیس لیں۔
فوائد : صرف ایک ہفتہ کے استعمال سے نامرد مرد بن جاتا ہے۔ سرعت انزال‘ احتلام اور آتشک میں بے مثال ہے۔$

$ (۱۵۱) کشتہ سم الفار
ھوالشافی : سم الفار سفید ایک تولہ کی ڈلی کو سرخ ارنڈ کے پتوں کے پائو بھر نغدہ میں بند کر کے اور گل حکمت کر کے ہوا سے محفوظ جگہ میں تین چار سیر اوپلوں کی آگ دیں۔ اس طرح تین چار یا پانچ آنچوں میں کھیل کی طرح کا سفید کشتہ ہو جاتا ہے۔ پیس کر شیشی میں سنبھال رکھیں۔ لاجواب چیز ہے۔
ترکیب استعمال : نصف چاول سے ایک چاول تک مکھن بالائی وغیرہ میں لپیٹ کر کھلائیں۔
فوائد : نہایت مقوی باہ ہے۔
نوٹ : اگر پائو بھر سرخ ارنڈ کے پتوں کے نغدہ میں ایک تولہ سم الفار کو بند کر کے اور گل حکمت کر کے پانچ سیر اوپلوں کی آگ دیتے جائیں۔ اور اسی طرح پوری اکیس آنچیں پوری کر دیں۔ تو سم الفار قائم النار اور شگفتہ ہو جاتا ہے۔ اور بے حد ہیجان آفرین ہے۔
ھدا یت : چونکہ سم الفار کا کشتہ معدہ میں گرمی اور خشکی پیدا کرتا ہے۔ اس لیے اس کے دوران استعمال میں مریض کا حسب قوت ہضم دودھ اور گھی کا استعمال ضرور کرائیں۔ ورنہ بجائے فائدہ کے نقصان کا احتمال ہے۔$

$ (۱۵۲) سم الفار مومیا
ھوالحکیم : سم الفار ایک تولہ کی ڈلی کو تین تولہ روغن ارنڈ میں پکانے سے کچھ دیر میں مومیا ہو جاتا ہے۔ پھر سم الفار تین ماشہ۔ مرچ سیاہ دو تولہ دونوں کو کھرل کر کے دانہ مسور کے برابر گولیاں بنائیں۔
ترکیب استعمال : ایک گولی پانچ تولہ گھی اور ایک تولہ مصری کے ہمراہ دیں۔
فوائد : استسقازقی کے لیے مفید اور لاجواب ہے (از رسالہ مشیر الاطباء لاہور)۔$

$ (۱۵۳) سم الفار مومیا کا دوسرا نسخہ
         از جناب سائیں رام صاحب پردیسی کوٹ نجیب اللہ ضلع ہزارہ
        تخم ارنڈ پانچ تولہ چربی بُز (بکری) سے لت پت کر کے کوٹ پیس کر گولا سا بنالیں اور اس کے درمیان ایک تولہ سم الفار لپیٹ کر لوہے کی کڑچھی میں ڈال کر کوئلوں کی آگ پر رکھیں۔ جب گولہ سا جل جائے تو سرد کر کے نکال لیں۔ ان شاء اللہ سم الفار مومیا نکلے گا۔ مس مصفیٰ کو نقرہ بناتا ہے۔ واللہ اعلم بالصواب۔$

$ (۱۵۴) کشتہ سم الفار مرکب
ترکیب : ڈیڑھ ماشہ چاندی کو پگھلائیں۔ اور عین حالت گداز میں ڈیڑھ ماشہ قلعی ڈال کر نیچے اتار لیں۔ پھر اس گرہ کا برادہ کر لیں اور اس برادہ کو اکیس ماشہ سم الفار سفید کے ساتھ کامل بارہ گھنٹہ تک کھرل کریں۔ کھرل کرتے وقت مقطر و مصفیٰ شیر تھوڑا تھوڑا ڈالتے جائیں۔ پھر ٹکیہ بنا کر ایک مٹی کے پتلے کٹورے میں رکھ کر ایک تولہ شیرہ ارنڈ ڈال کر صرف تین سیر اوپلوں پر رکھیں۔ جن کا شعلہ نکل چکا ہو۔ تاکہ ایک تولہ شیر خشک ہو جائے اور سم الفار نہ اڑے۔ پھر دوسری بار ایک تولہ شیرہ مذکور ڈال کر پھر تین سیر اوپلوں پر رکھیں۔ اس کے بعد دو پیالوں میں بند کر دیں۔ لیکن شیرہ مذکور بھی ڈالیں۔ اور آدھ پائو اوپلہ صحرائی کی آگ دیں۔ دوسری بار ایک پائو۔ تیسری بار ڈیڑھ پائو کی یعنی ہر آگ پر آدھ پائو اوپلے کا اضافہ کر دیں۔ اور شیرہ بھی ایک ایک تولہ بڑھاتے جائیں۔ کل اکیس آگ دیں۔ آخری آگ کا وزن دو سیر اڑھائی پائو ہے۔ اور آخری بار شیرہ کا وزن بھی تین چھٹانک تک ہو تو بہتر ہے۔ تیار ہے۔
نوٹ : تمام عمل میں شیرہ ارنڈ سرخ ایک سیر صَرف ہوتا ہے۔
استعمال : اس اکسیر کی خوراک ایک سے چار چاول تک ہے۔ حسب برداشت اس سے زائد بھی دے سکتے ہیں۔ یہ قوت باہ اور امساک پیدا کرتی ہے۔ نیز امراض باردہ۔ فالج۔ لقوہ۔ رعشہ کو مفید ہے۔$

$ (۱۵۵) کشتہ ابرک سیاہ
ھوالشافی : ابرک سیاہ پانچ تولہ کو آگ میں خوب اچھی طرح لال سرخ کر کے ارنڈ سرخ کے پتوں کے پانی میں بجھائو دیں۔ آٹھ دس بجھائو دینے کے بعد وہ نرم اور خستہ گہر ہو جائے گا۔ اس وقت اس کو پتھر کے کونڈے یا کسی نہ گھسنے والے کھرل میں ڈال کر خوب زور دار ہاتھوں سے کھرل کریں اور تھوڑا تھوڑا برگ ارنڈ سرخ کا پانی شامل کرتے جائیں۔ متواتر چھ گھنٹہ کی زور دار پسائی کے بعد ٹکیہ بنائیں۔ اور کوزہ گلی میں گل حکمت کر کے دس سیر اوپلوں کی آگ دیں۔ اسی طرح پانچ مرتبہ کھرل کرتے اور آگ دیتے جائیں۔ گوکشتہ تو پہلی بار ہی ہو جائے گا۔ مگر جس قدر محنت زیادہ کی جائے گی۔ اتنا ہی زیادہ لطیف اور مفید ہوتا جائے گا۔ باریک پیس کر سنبھال رکھیں۔ جس قدر یہ کشتہ پرانا ہوتا چلا جائے گا۔ اسی قدر فائدہ میں بڑھتا ہی جائے گا۔ یہ خاص خوبی ہے۔
ترکیب استعمال : ایک رتی مناسب شربت‘ شربت بنفشہ یا شربت نیلو فر وغیرہ یا عرق گائو زبان وغیرہ سے دیں۔
فوائد : ن شاء اللہ تعالیٰ ہر قسم کے بخاروں کے لیے اکسیر بے نظیر ثابت ہوتا ہے۔ بنائیں اور فائدہ اٹھائیں۔
         بخاروں کے علاوہ حکماء حاذقین متعدد امراض میں مناسب بدرقہ جات سے استعمال کراتے ہیں۔$

$ (۱۵۶) ارنڈ کا اعجاز
 ابرک سیاہ محلوب کو ارنڈ سرخ کے رس میں کھرل کر کے برتن گلی میں بند کریں ۔اور گج پٹ کی آگ دیں۔ دذوسری بار بھی ایسا کریں۔ اگر اس کی چمک جاتی رہے تو بہتر ورنہ ایک آگ اور دیں۔
فوائد : یہ کشتہ اعلیٰ درجہ کا مقوی باہ ہے طریق استعمال یہ ہے۔
         ابرک مذکور چار تولہ۔ سیماب مصفیٰ‘ گندھک آملہ سار۔ کافور بھیم سینی۔ جائفل۔ جلوتری۔ بدھارے کے بیج۔ بداری کند۔ ستاور۔ گوکھرو۔ سمندر پھل ہر ایک ایک تولہ۔
         سب ادویہ کو علیحدہ علیحدہ باریک کر کے آپس میں ملائیں۔ اور پان کے رس میں کھرل کر کے تین رتی کی گولیاں بنائیں۔
         جذام۔ ذیابیطس۔ جریان۔ بواسیر۔ کھانسی۔ دمہ۔ تپ کے واسطے بہت مفید ہے۔$

$ (۱۵۷) ہزار روپیہ کا حکیمانہ راز
         بعض ادویات (کشتہ جات) جس قدر پرانی ہوں۔ اتنی ہی زیادہ مفید ثابت ہوتی ہیں۔ مگر بعض اوقات جب ایسی نئی ادویات کو جلد استعمال کرنے کی ضرورت پیش آجاتی ہے۔ تو ایسے موقعہ پر اس خاص طریقہ پر عمل کیا جاتا ہے۔ کہ دوا کو شیشی میں ڈال کر اور مضبوط کارک سے شیشی کا منہ بند کرکے نمناک زمین میں دبا دیتے ہیں جس سے ایک دن رات میں دوا کے اندر ایک سال کی کہنگی کی تاثیر پیدا ہو جاتی ہے۔ یہ خواص راز کی بات ہے لوح دل پر نقش کر لیں۔
         یاد رکھئے !کہ ایسے پوشیدہ رازوں کو بخیل لوگ کسی قیمت پر بھی بتا ناگوارہ نہیں کرتے۔ مگر میں اللہ تعالیٰ کے فضل سے ایسے سر بستہ رازوں کو قطعی نہیں چھپاتا۔$
          @
        &
^

































^خواص اندرائن :cover:require('./Icons/indrain.jpg')

           پہلا باب

& اندرائن کا تعارف
@ مختلف نام
        $ مختلف نام اور ان کے معنی
        اُردو اندرائن۔ عربی نام علقم یا حنظل۔ فارسی نام خرپزہ تلخ۔ ڈاکٹری نام کالو سنتھ۔ سنسکرت نام بھاکال پھل‘ اندردانی پھل‘ ہندی نام اندرائن کا پھل۔ پنجابی نام تماں‘علاوہ ازیں کوڑ تمبا۔ پسلمبہ و ہندو دانہ۔ ابوجہل۔
نوٹ: چونکہ یونانی میں اس کا نام کالوکن تھس ہے۔ اس لیے کہا جا سکتا ہے۔ کہ لاطینی نام کالوسن تھیس اور انگریزی نام کالو سینتھ یونانی سے مشتق ہے۔
ماہیت: ایک نہایت ہی مفید اور خوبصورت مگر کڑوا پھل ہے۔ جو تربوز کی شکل کا گول گول سبز اور پختہ ہو جانے پر برنگ زرد ہو جاتا ہے۔
وزن: پائو بھرسے لے کر عموماً ڈیڑھ پائو تک ہوتا ہے۔ بلکہ بعض اوقات آدھ سیر یا اس سے بھی وزنی دیکھنے میں آتے ہیں۔ جو کہ بظاہر تربوز ہی معلوم ہوتے ہیں۔
شحم حنظل: اس کے گودے کو شحم حنظل کہتے ہیں اور ادویات میں زیادہ تر یہی استعمال ہوتا ہے۔ رنگ سفید اور وزن میں ہلکا ہوتا ہے ۔بو کچھ نہیں ہوتی اس کی قوت چار سال تک قائم رہتی ہے۔ بشرطیکہ پھل سالم کا سالم پڑا رہے۔ اگر گودے کو پوست سے علیحدہ کر لیا جائے تو پھر اس کی قوت دوسال کے بعد ختم ہو جاتی ہے۔
تخم: سیاہی مائل ہوتے ہیں۔ لوگ ان میں سے تیل نکال کر طرح طرح کے کام نکالتے ہیں۔
پتے: اس کی بیل کی پتیاں تربوز کی بیل کے پتوں کے مشابہ ہوتی ہیں۔ دوا میں وہ پتے زیادہ مستعمل ہوتے ہیں۔ جو جڑکے نزدیک ہوں۔
مقام پیدائش: عام طور پر یہ ریتلی زمینوں میں زیادہ پایا جاتا ہے۔ موسم برسات سے شروع ہو کر ابتداء موسم سرما تک بافراط ملتا ہے۔ یہاں تک کہ ایک ایک بیل کے ساتھ پچاس ساٹھ بلکہ سو تک لگ جاتے ہیں۔ اس کے علاوہ ہر موسم میں تلاش کرنے سے شاذو نادر مل جاتے ہیں۔
اقسام: رنگ کے اعتبار سے اس کی کئی قسمیں ہیں۔ بالکل سفید پھل۔ بالکل سرخ پھل۔ یہ دونوں کمیاب ہیں۔ سرخ پھل کا گودا بھی سرخ ہوتا ہے۔ اور بیج نیلے یہ نہایت ہی دست آور ہے۔
         ہاں عام دستیاب ہونے والے حنظل کی بھی دو قسمیں ہیں۔ نر و مادہ جن کے فوائد بھی تقریباً یکساں ہیں۔ پہچان یہ ہے کہ نر میں ریشہ ہوتا ہے۔ اور مادہ میں نہیں۔ نیز نر مادہ سے قوی ہوتا ہے۔
احتیاط: چونکہ یہ ایک سخت مسہل و گرم ہے۔ لہٰذا کمزوروں و بچوں اور بوڑھے شخصوں اور حاملہ عورتوں کو خوراکی طور پر استعمال کرنے سے پرہیز رکھیں۔
تنبیہ: جس بیل پر ایک ہی پھل لگا ہوا ہو یا جس کا گودا گہرا سبز ہو تو اس کو ہرگز ہرگز استعمال نہ کرائیں ۔کیوں کہ وہ بہت ہی تیز اور سخت زہریلا ہوتا ہے۔ اس کا صرف ایک ماشہ کی مقدار کھلا دینا سم قاتل ہے۔
طبیعت: اس کی طبیعت میں حکماء کا اختلاف ہے۔ بعض گرم تیسرے درجہ میں اور خشک دوسرے درجے میں بیان کرتے ہیں۔ اور بعض گرم چوتھے درجہ میں اور خشک دوسرے درجے میں فرماتے ہیں۔ اور بعض کا خیال ہے کہ گرم خشک تیسرے درجے میں ہے۔ اور واللہ اعلم بالصواب۔ بہر کیف گرم و خشک ہونے میں سب متفق ہیں۔
مصلح: اگر اندرائن کے کسی جزو کے استعمال سے تکلیف محسوس ہو تو درج ذیل مصلح کو یاد رکھیں۔ یہ تمام اس کے مصلح ہیں کتیرا نشاستہ‘ گوند کیکر وغیرہ۔
  $
@

@ حنظل مربہ اچار اور سالن

$ (۱) مربہ حنظل
         ضلع گجرات میں ایک شخص حنظل کا مربہ بنایا کرتا تھا۔ جس کی تعریف یہ تھی کہ باوجود عام اوصاف و فوائد کے اس میں کڑواہٹ بالکل نہ ہوتی تھی۔ یہ ایک ایسا وصف ہے جو کہ بظاہر ناممکن سا معلوم ہوتا ہے۔ یہی وجہ تھی کہ لوگ اس کو حصول نسخہ کے لیے اچھی خاصی فیس دیتے تھے۔ مگر پھر بھی وہ نسخہ نہیں بتاتا تھا۔
         چوں کہ وہ نسخہ کسی طرح میرے پاس پہنچ گیا ہے۔ اس لیے میں نہایت خوشی سے پیش کرتا ہوں۔ چونا آب نارسیدہ یعنی بلا بجھا ہوا آدھ سیر لے کردو  سیر پانی میں بارہ گھنٹہ تک بھگو رکھیں۔ بعد میں نتھار کر اس پانی میں ایک سیر حنظل تخم برآوردہ دو دو ٹکڑے کر کے چوبیس گھنٹہ تک بھگو رکھیں۔ پھر پہلا پانی نکال کر اور پانی نیا مذکور بالا طریقہ سے بنایا ہوا چونے کا پانی ڈال دیں۔ علیٰ ہذا القیاس تین مرتبہ اسی طرح کر کے دیکھیں کہ اس میں کڑواہٹ تو نہیں ہے۔ اگر قدرے کٹرواہٹ موجود ہو تو ایک مرتبہ پھر اسی طریق سے پانی تیار کر کے اس میں اور بھگو دیں اور پھر نکال کر دو سیر کھانڈ کے گاڑھے قوام دیگچی ڈال کر ایک دو جوش دے کر چولھے پر سے اتار لیں۔ اور ایک دو دن تک پڑا رہنے دیں۔ اگر شیرہ رقیق ہو جائے تو حنظل کو شیرہ سے نکال کر شیرہ کو پھر آگ پر گاڑھا کر کے حنظل ڈال کر ایک دو جوش دے کر اتار لیں۔ اور روغنی مرتبان میں ڈال کر محفوظ رکھیں۔ بیس اکیس یوم کے بعد استعمال کریں۔
خوراک :  ایک تولہ۔
فوائد : وجع المفاصل‘ نقرس‘ بلغمی دمہ‘ قولنج‘ ریح البواسیر ‘اور دیگر مرطوبی امراض کے لیے اکسیر ہے۔
$

$ (۲) اچار حنظل
  جو صاحب میٹھے سے متنفر ہوں یا اچار کے شائق ہوں تو مندرجہ ذیل طریقہ سے اس کا اچار تیار فرما کر فیضیاب ہو سکتے ہیں۔ کیوں کہ یہ اچار نہ صرف غذا بلکہ بہت سی بیماریوں کے لیے اکسیر ہے۔
   پہلے بدستور سابق اندرائن کی کڑواہٹ دور کریں۔ اور پھر اس میں نمک و مصالحہ جات ملا کر بدستور معروف اچار تیار کریں۔
فوائد : بعینہٖ دہی میں جو مربہ کے ہیں بنا کر فیض یاب ہونا آپ کا کام ہے۔
$

$ (۳) حنظل کا سالن
     اگر حنظل کا سالن بنانا منظور ہو تو ذیل کی ترکیب سے بنالیں۔ اس میں دو چار دن بھگونے کی بھی ضرورت نہیں۔ بس ایک گھنٹہ میں سالن تیار کیا جا سکتا ہے۔ اپنے کسی مہمان کو یہ سالن بنا کر دیں اور دریافت کریں کہ کس چیز کا سالن ہے؟ وہ ہرگز نہیں بتا سکے گا جب آپ بتا دیں گے تو بہت متعجب ہو گا۔ کیوں کہ کسی کو گمان ہو سکتا ہے کہ اندرائن سالن کے قالب میں بھی آسکتا ہے۔ پہلے حنظل کو چار ٹکڑے کر کے قلعی کے پانی میں پکائیں۔ اور بدستور سابق پانی بدل دیں۔ اس طرح تین چار مرتبہ پانی بدلیں اور پکائیں۔ جب تمام کڑواہٹ نکل جائے تو بدستور معروف نمک مرچ مصالحہ وغیرہ میں ملا کر سالن بنادیں۔ مگر گھی زیادہ زیادہ ڈالیں لاجواب سالن تیار ہے جو کہ مرقومہ بالا فوائد سے بھر پور ہے۔
      $
    @
  &

           دوسرا باب


& سر کی بیماریاں
سر کی جن امراض میں اندرائن سے علاج کیا جا سکتا ہے وہ درج ذیل ہیں۔
@ گنج
$ (۴) سر کا گنج
         جس شخص کے سر پر بال نہ ہوں وہ بہت ہی بدزیب معلوم ہوتا ہے۔ بلکہ اس سے لوگ نفرت کرنے لگتے ہیں۔ اس مرض کے لیے مندرجہ ذیل نسخہ بنا کر استعمال کریں۔
ھوالشافی : اندرائن کی بیل کے پتوں کو کوٹ کر اور کپڑے میں نچوڑ کر پانی نکالیں اور سر پر لگایا کریں۔ ہر روز نیا پانی حاصل کر کے لگانا چاہییٔ۔ چند روز میں خدا کی عنایت سے بال اگ کر یہ بدنما عیب دور ہو جائے گا۔ مگر متواتر کئی روز لگانا چاہیے۔
نوٹ : چوں کہ امیر اور نازک مزاج لوگ اس تکلیف کو مالا یطاق خیال کرتے ہیں۔ اس لیے ان کے لیے اسی نسخہ کو ذرا اور شکل میں پیش کرتے ہیں۔ امید ہے کہ پسند فرمائیں گے۔$
$ (۵) روغن اکسیر گنج
         اندرائن کی بیل کے پتوں کا پانی ایک سیر نکلوالیں۔ پھر اس میں پائو بھر میٹھا تیل (روغن کنجد) شامل کر کے کڑاہی میں ڈال کر نرم آنچ پر جوش دیں۔ جب تمام پانی جل کر محض تیل باقی رہ جائے تو اتار کر سرد ہونے پر چھان لیں اور بوتل میں بحفاظت رکھیں اور روزانہ صبح و شام لگایا کریں۔ اگر اس کو اور بھی نفیس بنانا مطوب ہو تو اس میں روز میری آئیل (خوشبو) شامل کر کے خوشبو دار بھی بنا سکتے ہیں۔ جس سے اس کی نفاست میں اور بھی اضافہ ہو جائے گا گویا کہ دوا کی دوا اور تیل کا تیل۔$
@

@ نزلہ و زکام
         یہ ہر دو امراض جس قدر موذی اور ضرر رساں ہیں۔ اسی قدر عام بھی ہیں۔ میری ناقص رائے میں اکثر بیماریاں جو آج کل پھیلتی ہیں ان کا سبب نزلہ و زکام ہیں مگر ہم لوگ اپنی سستی اور کم علمی کی وجہ سے چنداں محسوس نہیں کرتے۔ اگر صحت کو بے بہا نعمت خیال کرتے ہو تو نزلہ و زکام کے علاج میں کبھی سستی نہ کیا کرو۔ اس کے خاص الخاص تریاق کنزالمجربات میں بیان کیے جا چکے ہیں۔ یہاں وہ نسخہ پیش کیا جاتا ہے جو اس کتاب سے متعلق ہے۔
$ (۶) روغن حنظل تریاق نزلہ
         مندرجہ ذیل نسخہ کی تصدیق طبی دنیا کے مشہور جریدہ الحکیم میں بھی ہو چکی ہے۔ اس کو بنا کر ضرور فیض یاب ہونا چاہیے۔
ھوالشافی : تخم اندرائن بیس تولہ۔ مالکنگنی بیس تولہ۔ دونوں کو کوٹ کر جو کوب (ادھ کوٹا) سا کر لیں اور سیر پانی شامل کر کے آگ پر پکائیں۔ جب نصف پانی جل جائے تو ایک سیر روغن کنجد (میٹھا تیل) ڈال کر پکائیں۔ جب تمام پانی جل کر محض روغن رہ جائے تو چھان کر شیشی میں حفاظت سے رکھیں۔
ترکیب استعمال : بوقت ضرورت بدستور معروف سر پر لگایا کریں۔
فوائد : نزلہ و زکام کی واحد دوا ہے بالوں کو جلد سفید ہونے سے روکتا ہے۔
  $
@

@ جوانی کے دشمن
         بالوں کا قبل از وقت سفید ہو جانا جوانی کو ملیا میٹ کر دیتا ہے۔ اس کی بڑی وجہ نزلی مادہ کا بڑھ جانا ہے۔ طب یونانی میں کئی ایک نسخہ جات پائے جاتے ہیں جن کے استعمال سے ناصرف بالوں کا سفید ہونا بند ہو جاتا ہے۔ بلکہ سفید شدہ بال از سر نو سیاہ ہو جاتے ہیں۔ چنانچہ ایک نسخہ جو اس موضوع کے عین مطابق ہے درج ذیل ہے۔
$ (۷) روغن اعادہ شباب
ھوالشافی : تخم اندرائن حسب ضرورت لے کر ان کو سات مرتبہ آب آملہ سبز میں تر و خشک کریں اور پھر بذریعہ مشین یا کولہو تیل نکلوائیں اور حفاظت سے شیشی میں بند رکھیں۔
ترکیب استعمال : بوقت صبح اس میں سے دو تین قطرہ بطور نسوار سنگھایا کریں۔
فوائد : بالوں کو سفید ہونے سے روکتا ہے۔ اور سفید شدہ بالوں کو سیاہ کرتا ہے‘ نزلہ و زکام کو بھی روکتا ہے۔
  $
@

@ مرگی
         یہ ایک بہت ہی خطرناک مرض ہے۔ جس کی تفصیلات کنزالمجربات میں بیان کی جا چکی ہیں۔ یہاں صرف اس کا علاج درج کیا جا رہا ہے۔
$ (۸) اکسیر برائے مرگی
 اندرائن دس  تولہ ‘نیلا تھوتھا چار تولہ‘ گندھک آملہ سار ایک تولہ‘ پارہ ایک تولہ‘ گندھک اور پارہ کی کجلی بنا کر باقی اجزاء باریک کر کے اس میں شامل کر لیں۔ اور خوب حل کریں پھر ایک ایک رتی کی گولیاں بنالیں۔
ترکیب استعمال : صبح دوپہر و شام ایک ایک گولی بعد از غذا پانی سے نوش فرمائیں
۔$

$ (۹) اکسیر برائے بیہوشی
         دورہ مرض کے وقت تخم حنظل چار حصہ‘ مرچ سیاہ ایک حصہ نہایت باریک کر کے نسوار کی طرح ناک میں چڑھائیں۔
فوائد : مریض کو بہت جلد ہوش میں لاتا ہے۔$

  @
&




           تیسرا باب


& آنکھوں کی بیماریاں
         آنکھوں کی بے شمار بیماریوں میں سے جن چند کے لیے اندرائن مفید ثابت ہوتا ہے درج ذیل ہیں۔

@ پڑوال چشم
         یہ ایک نہایت تکلیف دہ بیماری ہے۔ جس سے آنکھوں کی بینائی بہت تھوڑے عرصے میں بگڑ جاتی ہے۔ زائد بال آنکھوں کے ڈھیلے پر چبھتے رہتے ہیں۔ اسی وجہ سے ہر وقت آنکھوں سے پانی بہتا رہتا ہے۔
         اس مرض کا علاج ڈاکٹروں کے نزدیک بجز پلک بندی کے اور کوئی نہیں۔ البتہ یہ فخر صرف طب یونانی کوہی حاصل ہے جو اس مرض کا علاج بلا اپریشن کرنے کے مدعی ہی نہیں بلکہ کر دکھاتے ہیں۔ چنانچہ ایک نسخہ ذیل میں قلمبند کیا جاتا ہے جس کے چند بار کے مسلسل استعمال سے زائد بالوں کا اگنا ہی بند ہو جاتا ہے۔
$ (۱۰) اندرائین کا اعجاز
ھوالشافی : ایک اندائن سبز لے کر اس میں شگاف دے کر اس کے اندر ایک تولہ سرمہ سیاہ کی ڈلی رکھ کر اندرائن کے ٹکڑے ہی سے بند کر دیں۔ اور کسی جگہ احتیاط سے رکھ دیں۔ جب اندرائن (تمہ) خشک ہو جائے تو  سرمہ کو نکال کر دوسرے میں رکھ دیں علیٰ ہذا القیاس  بعد دیگرے تین پھلوں میں بدلیں اور پھر نکال کر کھرل میں ڈال کو خوب زوردار ہاتھوں سے مانند غبار بنا کر شیشی میں حفاظت سے رکھیں۔
ترکیب استعمال : بوقت ضرورت زائد بالوں کو موچنے وغیرہ سے اکھاڑ کر ذرا ذرا اوپر لگائیں۔
فوائد : دو تین بار اکھاڑنے کی ضرورت پیش آئے گی اور پھر ان شاء اللہ عمر بھر پیدا نہ ہوں گے۔ علاوہ ازیں یہی سرمہ آنکھوں کی دیگر امراض مثلاً دھند‘ جالا‘ پانی جانا وغیرہ کے لیے مفید ہے۔$
$ (۱۱) سرمہ اکسیر چشم (بدل مامیرہ)
         یہ وہ سرمہ ہے کہ جس پر جس قدر بھی ناز کیا جائے بجاء ہے۔ کیوں کہ دھند‘ جالا‘ پانی جانا بلکہ ابتدائے موتیا بند کو بفضلہ دور کر دیتا ہے۔ عوام الناس میں یہ بات بہت مشہور ہے کہ مامیرا آنکھوں کی امراض کے لیے دنیا بھر کی ادویات سے بہتر دوا ہے۔ اور اس کی وجہ محض یہ بتائی جاتی ہے کہ اس سے نیل کا رنگا ہوا کپڑا یا کوے کا پر سفید کیا جا سکتا ہے۔ یہی کرشمہ دکھا کر کابلی لوگ مامیرا کو بیس روپے رتی کے حساب سے فروخت کر جایا کرتے ہیں۔ اور پھر بھی خاطر خواہ فائدہ نہیں ہوتا۔ آئیے ہم آپ کی خدمت میں ایک انمول تحفہ پیش کرتے ہیں۔ جو کہ ہر صفت میں مامیرہ کا ثانی بلکہ اس سے بھی اعلیٰ ہے اور اس پر طرہ یہ کہ بالکل کم خرچ بلکہ کوڑیوں کے خرچ سے تیار ہوتا ہے ہاں محنت ضرور کرنی پڑتی ہے جو اصحاب ذرا محنت سے اس سرمہ کو بنالیں گے۔ بعد از تیاری ان شاء اللہ ضرور کامیابی کا منہ دیکھیں گے نسخہ یہ ہے۔
ھوالشافی : سرمہ سیاہ کی دو تولہ کی ڈلی لے کر ایک پختہ حنظل میں شگاف دے کر رکھ دیں اور چیرا ہوا اوپر دے کر اپلوں کے انگاروں پر رکھ دیں جب معلوم ہو کہ تمام پانی خشک ہو جائے گا تو اس میں سے نکال کر دوسرے میں رکھتے اور پکاتے جائیں یہاں تک کہ پورے ۱۰۰سو عدد پھلوں میں تشویہ دے دیں۔ بس بفضلہ مامیرا تیار ہے۔
         اگر تمام تشویہ جات یکساں آگ میں اور ہوا سے بچا کر دیے گئے ہوں تو یہ سرمہ بھی کوے کے پر اور نیل کے رنگے ہوئے کپڑے کو سفید کرے گا اگر سفید نہ کرے تو یہ خیال فرمائیں کہ احتیاط سے تیار نہیں ہوا۔ البتہ فوائد میں پورا کام دے گا ڈلی مذکور کو کھرل میں ڈال کر نہایت باریک پیس لیں اور مانند غبار ہو جانے پر شیشی میں سنبھال رکھیں اور سوتے وقت تین سلائی اللہ کا نام لے کر ڈالا کریں۔$
$ (۱۲) ایک اور لا جواب سرمہ
         ایک ایسا سرمہ جو کہ غریبوں کے لیے مامیرہ سے بڑھ کر ہے۔
ھوالشافی : ہلدی (زرد چوب) کی دو بڑی بڑی گرہ لے کر اندرائن کے پختہ شدہ پھل میں بدستور سابق محفوظ جگہ رکھ دیں۔ یہاں تک کہ وہ پھل پڑے پڑے بالکل خشک ہو جائے۔ ازاں بعد دوسرے پھل میں جو پختہ ہو رکھ دیں اور خشک کریں اور بوقت ضرورت مندرجہ ذیل طریقہ سے سرمہ تیار فرمائیں۔ گرہ زرد چوب مدبر جو یکے بعد دیگرے سات اندرائنوں میں رکھ کر خشک کی گئی ہو ایک عدد لے کر نہایت باریک پیسیں اور پھر  پانچ تولہ سرمہ سیاہ ملا کر خوب ہی باریک پیسیں۔ بس سرمہ تیار ہے باحتیاط شیشی میں رکھیں۔
ترکیب استعمال : بوقت ضرورت شب کو خدا کا نام لے کر تین تین سلائی ڈالا کریں۔
فوائد : آنکھوں کی بے شمار امراض کو دور کر کے نظر کو از حد تیز کر دینے والی چیز ہے۔ خصوصاً پانی جانا‘ پڑوال‘ چشم دھند وغیرہ کے لیے لاجواب اکسیر ہے۔$
$ (۱۳) زردی چشم
  آنکھوں کی وہ زردی جو بوجہ یرقان بیٹھ جاتی ہے۔ بعض اوقات یرقان تو علاج معالجہ سے چلا جاتا ہے۔ مگر زردیٔ چشم باقی رہ جاتی ہے اس کو دور کرنے کیلئے مندرجہ ذیل چٹکلہ کو کام میں لائیں۔
ھوالشافی : اندرائن تازہ کا پانی نکال کر مریض کو اطلاع دیے بغیر بذریعہ پچکاری وغیرہ اس کی ایک دو بوندیں آنکھوں میں ٹپکا دیں دو تین روز میں زردی دور ہو جائے گی۔$
 @
&





           چوتھا باب


& کان اور دانت کی بیماریاں
         کان کی چند وہ بیماریاں جن میں اندرائن مفید ثابت ہوتا ہے۔ درج ذیل ہیں۔ ویسے تو کان کی بیماریوں کا شمار نہیں آتا۔ تاہم عام ہونے والی امراض بیان کیے جاتے ہیں۔
@ کان کی بیماریاں
$ (۱۴) کان کے کیڑ ے
         کان میں کیڑے سے پڑ جانا ایک نہایت ہی سخت اور تکلیف دہ بیماری ہے۔ اگر ان کا علاج جلد از جلد نہ کیا جائے تو نوبت ہلاکت تک پہنچ جاتی ہے۔
ھوالشافی : اندرائن پختہ ایک عدد لے کر اس کا پانی نکال کر نیم گرم کریں۔ اور دو تین قطرہ صبح و شام کان میں ڈالا کریں۔$
$ (۱۵) بہرہ پن
ھوالشافی : اگر اندرائن کا پانی اور روغن کنجد دونوں ہم وزن لے کر کسی چینی یا سلور کے برتن میں انگلی سے خوب ملالیں۔ اور ہر روز نیم گرم کر کے اور پھر دوبارہ ملا کر چند قطرے کان میں ڈال لیا کریں۔ تو بفضلہ بہرہ پن دور ہو جائے گا۔$
$ (۱۶) اندرائین کا اعجاز
ھوالشافی : تمہ کی تازہ جڑ لے کر خوب کوٹ لیں ‘اور اس کا پانی نکال کر ذرا گرم کر کے کان میں ڈالتے رہیں۔ بہرہ پن کے لیے عجیب اثر دوا ہے۔$
$ (۱۷) کان بجنا
ھوالشافی : تمہ کو روغن زیتون میں جوش دے کر چھان کر اس روغن کو کان میں ڈالا کریں کان بجنے میں مفید ہے۔$
$ (۱۸) زخم کان
ھوالشافی : تازہ تمے کا پانی نچوڑ کر کان میں ڈالنا بھی اس مرض کے لیے مفید ہے۔$
@

@ دانت کی بیماریاں
$ (۱۹) کرم دانت
ھوالشافی : اندرائن کے پختہ پھل کو لے کر خشک کر لیں اور بوقت ضرورت (جب کوئی مریض کرم دانت کا) علاج کا طالب ہو تو اس کو دہکتے ہوئے کوئلوں پر ڈال کر دھونی دیں۔ اس سے ان شاء اللہ تمام کرم جو درد کا باعث بنے ہوئے ہیں مرکر خارج ہو جائیں گے۔$
$ (۲۰) اندرائن کی مسواک
         اس کی مسواک دانتوں کی کئی ایک بیماریوں کے لیے نہایت مفید ہے۔ خصوصاً دانت و داڑھ کی دردوں کو بہت ہی مفید ہے۔ چنانچہ بعض شخصوں کو متعدد علاج معالجہ کرنے کے بعد بیخ اندرائن کی مسواک سے یہ فائدہ ہوا۔ علاوہ ازیں منہ کی بدبو کو دور کرتی ہے دانتوں کو سفید براق بناتی ہے۔ منہ سے پانی جانے کو مفید ہے۔$ &
@




           پانچواں باب


& معدہ اور آنتوں کی بیماریاں

         معدہ اور انتڑیاں دونوں ایک ہی حکم میں ہیں۔ یعنی جو چیز معدہ کو مفید ہے۔ وہ انتڑیوں کو بھی مفید اور جو چیز معدہ کو مضر ہے وہ انتڑیوں کو بھی مضر ہے۔ یہ نکتہ قابل غور ہے۔

@ معدہ اور آنتوں کی بیماریاں

$ (۲۱) نمک اندرائن
         جو کہ معدہ کی اکثر امراض کے لیے مفید ہے۔
ھوالشافی : اندرائن کا تازہ پانی بیس تولہ کپڑے میں سے چھان کر مقطر کر لیں اور پھر اس میں دو تولہ نمک باریک شدہ ملا کر آگ پر رکھیں۔ اور نیچے دھیمی دھیمی آگ جلائیں جب تمام پانی جل کر نمک باقی رہ جائے تو اتار کر محفوظ رکھیں۔
ترکیب استعمال : ایک رتی سے دو  رتی تک۔
فوائد : مقوی معدہ و بھوک لگانے والا قبض کشا ہے۔ علاوہ ازیں اگر بھڑ یا بچھو کے ڈنک مارنے پر خوب مل دیا جائے تو بفضلہ تعالیٰ فوراً آرام ہو گا۔ دانتوں پر ملنا دانت درد کو مفید ہے۔$
$ (۲۲) نفخ شکم
         پیٹ کے اپھارہ کو دور کرنے کے لیے مندرجہ ذیل لیپ نہایت عجیب ہے۔
ھوالشافی : شحم حنظل یعنی اندرائن کا گودا اور اس کے برابر ایلوا نہایت باریک پیس کر پیٹ پر لیپ کریں۔ ان شاء اللہ اسی دم نفخ دور ہو گا۔$
$ (۲۳) کرم شکم
         پیٹ کے کیڑوں کی کئی قسمیں ہیں۔ مندرجہ ذیل نسخہ تقریباً تمام قسم کے کیڑوں کے اخراج کے لیے بہت مفید ہے۔
ھوالشافی : اندرائن کی جڑ تین ماشہ پرانا گڑ ایک تولہ۔ پہلے اندرائن کی جڑ کو خوب باریک پیس کر گڑ ملائیں اور خوب کوٹیں جب بالکل یک جان ہو جائے تو عرق گلاب کی مدد سے تمام دوا کی چھ گولیاں بنالیں اور مندرجہ ذیل ترکیب سے استعمال فرمائیں۔
ترکیب استعمال : دو گولیاں ہمراہ پانی گرم کے استعمال کرائیں۔
فوائد : ان شاء اللہ تین دن کے اندر اندر کرم مردہ ہو کر نکل جائیں گے۔$
$ (۲۴) کیڑوں کو نکالنے کے لیے تدبیر
         شحم حنظل‘ یعنی اندرائن کا گودا لے کر اس کو گرم کر کے پیٹ پر باندھ دیں۔ اس سے بفضلہ تین چار لیپوں کے عمل سے کرم بالکل خارج ہو جائیں گے۔$
$ (۲۵)   ہچکی
         اندرائن کی جڑ تین ماشہ نہایت باریک پیس کر پانچ تولہ پانی میں حل کریں اور اس میں سے اس کی دو تین بوندیں ناک میں ڈالنے سے بفضلہ ہچکی فوراً بند ہو جاتی ہے۔$
$ (۲۶) اندرائن کی مرچیں
         جو کہ پیٹ درد کے لیے طلسمی اثر رکھتی ہیں۔
         ایک اندرائن میں جس قدر چاہیں مرچیں سیاہ داخل کر دیں۔ اور پھر اس کو مٹی سے سنپٹ کر کے چولھے کے نزدیک دفن کر دیں مگر احتیاط رکھیں کہ وہ جل نہ جائے ایک ہفتے کے بعد نکالیں اور سایہ میں خشک کر کے سنبھال رکھیں۔
ترکیب استعمال : بوقت ضرورت تین یا چار یا پانچ سات مرچیں چبا لیا کریں۔
فوائد : از حد بھوک لگاتی ہیں۔ اور ریاح کو تحلیل کرتی ہیں۔$
$ (۲۷) اندرائن کی اجوائن
         یہ اجوائن ہمارے علاقہ میں بہت ہی شہرت رکھتی ہے۔ اور خدا داد فوائد کی وجہ سے بہت ہی مقبول ہو رہی ہے۔ اس کے بنانے کی ترکیب درج ذیل ہے۔
ترکیب : حنظل کا گودا (جس میں سے بیج دور کر دیے گئے ہوں) سیر بھر اجوائن دیسی پائو بھر (جو کہ خوب صاف کر لی گئی ہو) نمک  پانچ تولہ تینوں کو ملا کر مرتبان یا مٹی کے برتن میں ڈال کر رکھ دیں۔ جب پڑے پڑے خشک ہو جائے تو اجوائن کو کسی کپڑے وغیرہ پر پھیلا کر رکھ دیں۔ تاکہ اچھی طرح خشک ہو جائیں۔ بس لاجواب اجوائن تیار ہے۔ بوقت ضرورت دو ماشہ سے تین  ماشہ تک گرم پانی سے کھلائیں۔
فوائد : پیٹ درد‘ سول ‘بھوک نہ لگنا‘ قبض وغیرہ کے لیے لاجواب دوا ہے۔ ایسی اجوائن کو تیار کر کے مفت تقسیم کیا کریں۔ اور لوگوں سے دعائیں حاصل کریں۔$
@

@ قبض
         قبض ایک معمولی بیماری خیال کی جاتی ہے۔ مگر حقیقت میں نظریں آگاہ کرتی ہیں کہ قبض تمام ’’بیماریوں کی ماں ‘‘ ہے چنانچہ بواسیر‘ پیچش سنگرہنی۔ سردرد۔ بھوک نہ لگنا۔ جریان وغیرہ سب قبض کی وجہ سے پیدا ہو سکتی ہیں۔ قبض کو دور کرنے کے لیے اندرائن کو نہ صرف اطبائے یونان مفید بتاتے ہیں۔ بلکہ ڈاکٹری میں بھی اس کے بے شمار مرکبات پائے جاتے ہیں۔ جن میں سے ایکسٹرکٹ آف کالو سنتھ کمپونڈ جس کو لاطینی میں ایکسٹریکٹم کالوسنتھ ڈس کمپازٹیم کہتے ہیں۔ نیز کمپونڈیل آف کالوسینتھ یہ دونوں مرکبات تو مشہور و معروف ہیں۔
$ (۲۸) حبوب دائمی قبض
ھوالشافی : اندرائن کا گودا ایک تولہ۔ صبر ایک تولہ۔ سقمونیا چار ماشہ تربد ایک تولہ تمام کو باریک پیس کر عرق گلاب کے ذریعہ نخودی گولیاں بنالیں۔ اور ایک گولی سوتے وقت نیم گرم دودھ کے ساتھ کھا کر سور رہیں۔ صبح اجابت بافراغت ہو گی۔ اور اس کے مسلسل چند روزہ استعمال سے ان شاء اللہ دائمی قبض رفع ہو جائے گی اور تین چار گولیوں سے جلاب لگ جائے گا۔ جس سے بلغم اور صفرا خارج ہو گا۔$
$ (۲۹) دیگر
         اندرائن کے گودے کو کپڑے میں سے چھان کر نرم نرم آگ پر پکائیں جب تمام پانی جل کر افیون جیسی چیز باقی رہے تو اس کی نخودی وزن کی گولیاں بنالیں۔
خوراک : ایک گولی سے دو گولی تک ہمراہ دودھ قبض کشائی کی بہترین دوا ہے۔$
@

@ قولنج
          یہ مرض نہایت ہی مہلک اور تکلیف دہ ہے۔ جس سے بے شمار جانیں تلف ہو جاتی ہیں۔ اس مرض کو فائدہ دینے والے نسخے بہت ہی کم ہیں۔ لہٰذا ہم نیچے ایک مریض کا سچا واقعہ لکھتے ہیں۔ اور اس کے لیے ایک سنیاسی کا چٹکلہ عرض کرتے ہیں۔ جو کہ اس مرض کے لیے ایک اعلیٰ درجہ کا تریاق ہے۔
$ (۳۰) فقیرانہ ٹوٹکہ
         ایک شخص کو قولنج کا درد پیدا ہو گیا۔ جس پر ایک لائق حکیم کو بلایا گیا اس نے غاریقون‘ سقمونیا‘ شحم حنظل کا مسہل دیا‘ سارا دن گزر گیا مگر مریض کو ایک بھی اجابت نہ ہوئی۔ رات کو مریض بیچارا مارے درد کے بیتاب ہو گیا۔ اس کے گھر والے لوگ بھی اس کی زندگی سے مایوس ہو گئے۔ اور زار و قطار رونے لگے اس اثنا میں ایک فقیر درویش روٹی مانگنے کے لیے آگئے۔ اور انہوں نے روٹی کے لیے صدا کی گھر والوں میں سے ایک نے کہا بابا جارے گھر میں آج روٹی نہیں پکی کیونکہ مالک خانہ سخت بیمار پڑا ہے۔ فقیر صاحب کہنے لگے کہ بھائی اس بیمار کو  دکھائو تو سہی؟ وہ شخص فقیر کو بیمار کے پاس لے گیا۔ انہوں نے بیمار کے پیٹ کو خوب ٹھکور کر دیکھا اور فرمایا کہ ایک بڑا سا حنظل (تمہ) لائو۔ چنانچہ آدھ گھنٹے میں ہی اک حنظل حاضر کر دیا۔ حکیم صاحب بھی پاس ہی بیٹھے ہوئے تھے۔ وہ کہنے لگے کہ اجی سائیں جی یہ تو ہم پہلے ہی نو ماشہ کے انداز میں کھلائے بیٹھے ہیں۔ سائیں صاحب ہنسے اور فرمانے لگے کہ آپ نے کوٹ کر کھلانے کا اثر تو دیکھ لیا۔ اب میں ذرا تازہ پھل کا اثر دیکھنا چاہتا ہوں۔ اسے بھی ملاحظہ فرمائیے سنیاسی صاحب نے اندرائن مذکور کو لے کر چاقو سے درمیان میں چیر دیا۔ اور ایک ٹکڑا اتار کر علیحدہ رکھ دیا۔ اور اب چاقو سے اس کے گودے کو کرید کر نکالنے لگے۔ جب وہ پیالے کی طرح خول سا رہ گیا۔ تو آپ نے اس میں تین چھٹانک بکری کا دودھ بھر کر گرم گرم راکھ میں رکھ دینے کا حکم دیا۔ اور پندرہ منٹ بعد اس میں دیسی کھانڈ تقریباً دو تولہ ڈال کر اور انگلی سے ہلا کر مریض کو نیم گرم ہی پلا دیا۔ ابھی مشکل سے ایک ہی گھنٹہ گزرا ہو گا مریض کو بڑے زور سے دست آیا جس میں کئی سُدّے خارج ہوئے اور مریض کا درد بہت ہی کم ہو گیا۔ تقریباً آدھ گھنٹہ بعد دو دست اور آگئے۔ جن کے آنے سے مریض بالکل تندرست ہو گیا۔ اس کے بعد ہم نے بھی اس نسخے سے فائدہ اٹھایا۔ اور بالکل ٹھیک ثابت ہوا۔ آپ بھی اس مفت کے چٹکلے کو یاد رکھیں۔ اور کبھی کسی غریب کو مبتلائے تکلیف دیکھ کر دعا لیں۔$
$ (۳۱) طلسمی جلاب
 ہلیلہ کو ہاتھ میں پکڑنے سے جلاب لگ جائے
        یہ جلاب امیروں اور نازک طبع لوگوں کے لیے لاجواب تحفہ ہے۔ اور اس پر طرہ یہ کہ مخرج اخلاطہ ثلاثہ (تینوں خلطوں کو نکالنے والا ہے) یہ نسخہ میرا مجرب نہیں ہے۔ مگر میرے احباب کا مجرب ہے۔ اس لیے ہدیہ ناظرین کیا جاتا ہے۔
ھوالشافی : ایک عدد ہلیلہ کابلی جو کہ بہت ہی بڑی ہو لے کر اندرائن کے سبز پھل کے اندر رکھ دیں۔ یعنی اندرائن میں شگاف دے کر  اس شکل کا ٹکڑا نکال دیں۔ اور پھر اس میں ہلیلہ داخل کر کے اوپر سے اسی ٹکڑے سے بند کر دیں اور احتیاط سے رکھیں۔ تین دن گزرنے کے بعد دوسرے پھل میں داخل کریں۔ علیٰ ہذا القیاس ہر چوتھے روز نکال کر نئے پھل میں داخل کرتے رہیں۔ یہاں تک کہ پورے چالیس پھلوں میں یہی عمل ہو جائے۔ بس ہمیشہ کے لیے طلسمی مسہل تیار ہو گیا اس کو ڈبیہ میں بند رکھیں۔
ترکیب استعمال : جب کسی مریض کو اسہال لانے مقصود ہوں تو اس کے ہاتھوں کو گرم پانی سے خوب دھلائیں اور پھر ہلیلہ کو اس کے ہاتھ دے دیں تاکہ وہ اس کو مٹھی میں بند کر کے دبا دے۔ دس پندرہ حد بیس منٹ میں اسہال آنے شروع ہوں گے۔ جب تک چاہیں جاری رکھیں۔ اس دوران میں گرم پانی بھی پلاویں اور جب بند کرنا چاہیں تو ہلیلہ کو ہاتھ میں سے نکال دینے کا حکم دیں۔ نیز ہاتھوں کو سرد پانی سے دھلوا دیں۔ بس ان شاء اللہ فوراً بند ہوں گے۔ اس ترکیب کو ڈاکٹر سید علی اکبر صاحب آزاد اور سید اکبر حسین صاحب بھی اپنی مجرب بتاتے ہیں۔
نوٹ : ایک بار ایک صاحب اس طرح بھی بتا گئے تھے کہ ہلیلہ کو اندرائن کے اس سبز پھل میں داخل کریں ‘جو بیل پر لگا ہوا ہو۔ اور پھر چالیس روز کے بعد نکالیں۔ یہ ترکیب مرقومہ بالا ترکیب سے آسان معلوم ہوتی ہے۔ بشرطیکہ درست ہو۔$
$ (۳۲) قبض کشا گولیاں
         یہ گولیاں قبض کو بلا تکلیف رفع کرتی ہیں۔ ان کے استعمال سے کسی بھی قسم کی پیچش یا بے چینی پیدا نہیں ہوتی۔
         دماغی امراض میں تنقیہ کے لیے بے حد مجرب ہیں۔ اس کے علاوہ امراض نسواں اوجاع اور عصبی اورام کے لیے نہایت مفید ہیں۔
ھوالشافی : اندرائن کا تازہ گودہ دس تولہ آب گھی کوار دس  تولہ قلمی شورہ پانچ تولہ کڑاہی میں ڈال کر آگ پر خشک کریں اور پھر اس مذکورہ دوا میں سے تین  تولہ لے کر اس میں مندرجہ ذیل ادویات شامل کریں۔ جلابہ دو  تولہ‘ سقمونیا دو  تولہ‘ اجوائن خراسانی دو تولہ‘ کیلومل چھ ماشہ‘ مصطگی رومی ایک تولہ‘ ریوند عصارہ ایک تولہ۔ بادام روغن تین  ماشہ پھر پانی کی مدد سے نخودی گولیاں بنالیں۔
ترکیب استعمال : قبض کے ازالہ کے لیے ایک گولی روزانہ ہمراہ پانی بوقت شب فالج لقوہ اور دماغی امراض کے لیے۔ ایک گولی ہمراہ سیاہ مرچ شام کے وقت مرگی کے لیے۔ ایک گولی شام کے وقت۔
         ثقل معدہ اور ریاح معدہ کے لیے ایک گولی ہمراہ عرق سونف‘ کرم امعاء‘ عظم جگر‘ ورم جگر اور اعصابی دردوں کے لیے ایک گولی بعد از غذا ہمراہ پانی۔ خنازیر‘ خرابی خون‘ بدہضمی کمی حیض اور وجع المفاصل کے لیے۔ ایک گولی ہمراہ پانی۔
         $
      @
    &



           چھٹا باب


& تلی اور جگر کی بیماریاں
         تلی اور جگر وہ اعضاء ہیں۔ جن کی درستی پر صحت کا دارومدار ہے۔ ذیل میں ان امراض کا ذکر کیا جاتا ہے جو ان دونوں اعضاء کے افعال میں تغیر آجانے سے پیدا ہوتی ہیں۔ نیز جن امراض کو دور کرنے کے لیے اندرائن اکسیری چیز ہے۔

@ ورم طحال یعنی تلی کا بڑھ جانا
         بڑھی ہوئی تلی بڑی بڑی قیمتی اور تیز ادویات سے بمشکل ٹھیک ہوا کرتی ہے مگر یہ مبارک پھل (اندرائن) اس کے ورم کو دور کرنے کے لیے ایک انمول چیز ہے۔ چنانچہ دو نسخے پیش کیے جاتے ہیں۔

$ (۳۳) آسان نسخہ
 ایک بڑا سا اندرائن کا پھل لے کر اس کے درمیان سے ایک ٹکڑا قطع کر کے پھل کے اندر نمک خوردنی پسا ہوا دس تولہ ڈال دیں۔ اور اوپر سے وہی ٹکڑا ( جو جدا کیا تھا) رکھ کر آٹے کا لیپ کر دیں۔ پھر تنور میں رکھ کر پکائیں ۔جب آٹا سرخ ہو جائے تو نکال کر آٹے کو اتار کر کسی کتے وغیرہ کو ڈال دیں اور اس تمہ (اندرائن) کو بمعہ نمک کے پیس کر سفوف بنالیں۔ اور مریض ورم طحال کو یا اس مریض کو جس کا پیٹ بڑا ہوا ہو چار ماشہ سے ۶ ماشہ تک ہر روز بوقت صبح گرم پانی سے دیا کریں۔ بفضلہ آرام ہو گا۔$

$ (۳۴) آسان نسخہ
ھوالشافی : تخم حنظل یعنی تمہ کے بیج پانچ عدد تا ۱۰ عدد تک حسب طاقت مریض بوقت صبح سردیوں میں گرم پانی سے اور گرمیوں میں سرد پانی سے سالم نگلوا دیا کریں۔ ان شاء اللہ ورم طحال ‘ پیٹ کا بڑھنا‘ استسقاء وغیرہ کو صحت ہو گی۔$

$ (۳۵) استسقاء اور سوء القینہ
         جب کہ چہرہ اور ہاتھ پائوں پر ورم بھی آگیا ہو۔
         یہ مرض گو نہایت مہلک ہے۔ مگر مندرجہ ذیل چٹکلہ سے بفضلہ اس کے بیماروں کو بآسانی شفا ہو جاتی ہے۔ رات کے وقت ایک تمہ کو درمیان سے شگاف دے کر اور چاقو سے کرید کر تمام گودا نکال ڈالیں۔ جب پیالہ کی طرح خول رہ جائے تو بکری کے دودھ کو اس کے اندر ہی دھو دیں یا بصورت دیگر بکری کے دودھ سے پر کریں۔ اور پھر جدا کیے ہوئے ٹکڑے سے بند کر کے تمام رات پڑا رہنے دیں۔ اور بوقت صبح قدرے دیسی کھانڈ ملا کر پلایا کریں۔ اس سے مریض کو بامرہ تعالیٰ دو تین یا اس سے بھی زیادہ دست آیا کریں گے۔ اور ردی اور گندہ مواد خوب خارج ہوا کرے گا۔ اسی طرح روزانہ پلوایا کریں روزانہ جلاب آتے رہیں گے مگر لطف کی بات یہ ہے کہ کمزوری بالکل نہ ہو گی بلکہ مریض کے چہرہ کی بدنمائی دور ہو کر سرخی جھلکنے لگے گی۔ غور فرمائیے کتنے زبردست مرض کا کس قدر آسان نسخہ ہے۔$

$ (۳۶) دوسرا نسخہ
ھوالشافی : سبز اندرائن کا گودا دو ماشہ سے چھ ماشہ تک گائے کے مکھن میں رکھ کر نگلوائیں اور پھر روزانہ بڑھاتے جائیں یہاں تک کہ چوتھے دن دو تولہ گودا نگلا جائے پھر دو تین روز دو دو تولہ ہی دیتے رہیں۔ اس سے بفضلہ تمام ردی مادہ خارج ہو جائے گا۔
غذا :  شوربا‘ گھی‘ چاول۔
فوائد : ورم طحال اور استسقاء کو مفید ہے۔
    $
  @
&


           ساتواں باب

& متفرقات
@ متفرقات
$ (۳۷) بواسیر
         یہ تو نہیں کہا جا سکتا کہ اندرائن سے مرض بواسیر بیخ و بن سے اکھڑ جاتا ہے ہاں بواسیر کے دردوں کو روکنے کے لیے نہایت مفید ہے۔ اگر مسلسل استعمال کیا جائے تو مسّے بھی نیست و نابود ہو جاتے ہیں۔$
$ (۳۸) بواسیر کے درد کو روکنے کی دوا
ھوالشافی : بیخ اندرائن کو سایہ میں خشک کر رکھیں اور بوقت ضرورت پانی میں گھس کر مسّوں پر لیپ کریں۔ بفضلہ فورا ًدرد بند ہوگا۔$
$ (۳۹) اندرائین کا اعجاز
ھوالشافی : تخم اندرائن حسب ضرورت لے کر پانی میں نہایت باریک پیس کر مسّوں پر لیپ کریں۔$
$ (۴۰) خونی بواسیر کی آسان دوا
         یہ نسخہ ایک سنیاسی سیّاح کا ہے جو کہ فرماتے تھے کہ پورے پچیس سال سے آزما کر مفید پا رہا ہوں۔
ھوالشافی : پھل اندرائن بیس پچیس سیر لے کر ایک بڑے گھڑے میں چار چار ٹکڑے کر کے ڈال دیں اور اس کو پانی سے پُر کر کے اکیس بائیس روز دھوپ میں پڑا رہنے دیں۔ پھر اس میں سے ایک لوٹا بھر پانی لے کر روزانہ طہارت کیا کریں اور گھڑے میں ایک لوٹا پانی اور ڈال دیا کریں۔
         اس طرح چالیس روز تک عمل کرتے رہیں۔ گو منہ کا مزہ کڑوا رہا کرے گا مگر بواسیر انشاء اللہ تمام عمر کے لیے بیخ و بن سے اکھڑ جائے گی۔$
$ (۴۱) وجع المفاصل کی اکسیری گولیاں
         یہ نسخہ پنڈت سردھارام وید بھوشن کا ہے جس کی یہ خوبی ہے کہ مریض خواہ کتنا ہی لاچار کیوں نہ ہو اس کی چند خوراکوں سے بفضلہ تندرست ہو جاتا ہے۔
ھوالشافی : سبز اندرائن کا چھلکا اتار کر پھینک دو اور اندرون حصہ کو کوٹ کر اور کپڑے میں سے چھان لو۔ یہ پانی آدھ سیر ہونا چاہیے ۔پھر ہلدی‘ نمک سیندھا‘ پوست ہلیلہ کلاں‘ ہر ایک تولہ تولہ لے کر بایرک پیس لیں۔ اور وہ تمام اندرائن کا رس جو نکال کر رکھا ہوا ہے ذرا ذرا ڈال کر کھرل کرتے رہیں۔ جب تمام پانی جذب ہو کر گولیاں باندھنے کے قابل ہو جائے تو دو دو رتی کی گولیاں باندھ لیں۔
فوائد و ترکیب استعمال : ایک گولی دودھ کے ہمراہ دیں۔ مریض کو طاقت اور عمر کے لحاظ سے کم یا زیادہ بھی دی جا سکتی ہے۔ جس کا صحیح اندازہ اس طرح کیا جا سکتا ہے کہ اگر مریض کو ایک یا دو دست روز آتے رہیں‘ تو سمجھ لیں کہ مقدار ٹھیک ہے۔ خواہ کتنی ہی بڑی بڑی سوج (ورم) کیوں نہ ہو۔ چند روز میں رفع دفع ہو جاتی ہے۔$
$ (۴۲) وجع المفاصل کے لیے گولیاں
ھوالشافی : اندرائن کی جڑ سایہ میں خشک کی ہوئی پانچ تولہ‘ دار فلفل پانچ تولہ‘ گڑ پانچ تولہ‘ خوب کوٹ کر گولیاں بقدر جنگلی بیر بنالیں۔ اور روزانہ دس بارہ گولیاں گرم پانی کے ہمراہ کھلا دیا کریں۔ وجع المفاصل کو نہایت مفید ہے۔$
$ (۴۳) ہر قسم کے ریحی دردوں کی دوا
ھوالشافی : اندرائن کی جڑ ‘کچلہ مدبر‘ مرچ سیاہ۔ ہم وزن باریک پیس کر قدرے شہد ملا کر گولیاں بقدر مرچ سیاہ بنائیں۔
خوراک : ایک گولی سے دو گولی تک تازہ پانی سے رات کو دیا کریں۔
فوائد : ہر قسم کے ریحی دردوں کو مفید ہے۔$
$ (۴۴) ہر قسم کے دردوں کی لاجواب گولیاں
ھوالشافی : پوست ہلیلہ زرد پانچ تولہ‘ تربد مجوف دو تولہ‘ سونٹھ ایک تولہ۔ تمام ادویہ کو باریک پیس کر پانچ سیر اندرائن کے پانی میں ملا کر پکائیں۔ جب قوام غلیظ ہو جائے تو ہاتھوں پر روغن بادام لگا کر گولیاں بقدر رتی رتی بنالیں۔
ترکیب استعمال : ایک گولی سے دو گولی ہمراہ گرم دودھ دیں۔
فوائد : قبض کشا اور تمام دردوں کی دوا ہے۔ نیز بیرونی طور پر اندرائن کے پتوں کا پانی لگانا مسکن درد ہے۔$
$ (۴۵) دنبل کو پھوڑنے کی مجرب دوا
         مندرجہ ذیل تدبیر سے بفضلہ جلد سے جلد پھوڑا پک کر پھوٹ جاتا ہے۔
ھوالشافی : اندرائن پختہ جو کہ برنگ زرد ہو چکا ہو لے کر بھوبھل میں دبا دیں۔ جب خوب گرم ہو جائے تو اس کو چیر کر فوراً اس کے بیج نکال ڈالو اور گرما گرم ہی پھوڑے کے اوپر باندھ دو۔ پھوڑے کو پکا کر بہت جلد پھاڑ دے گا۔$
$ (۴۶) بلغمی دمہ کی اکسیری دوا
         از بیاض مولانا عارف باللہ حاجی غلام رسول صاحب مرحوم۔
زبان پہ بار خدایا یہ کس کا نام آیا
کہ نطق نے بو سے میری زبان کے لیے
        مندرجہ ذیل نسخہ اس بے نظیر ہستی کی بیاض میں اس لاثانی ہاتھ سے اس عدیم النظیر زبان فیض ترجمان کی ترجمانی کی ہے جس کی طفیل سے ہزار ہا گم گشتۂ طریق صراط المستقیم پر آئے جس کی زبان کی ذرا سی جنبش سے طالبان حقیقت پر وجدانی کیفیت طاری ہو جایا کرتی تھی۔
اللھم اغفر لہ وارحمہ و اجعلنا من عبادک المخلصین۔ امین یا رب العالمین۔
ھوالشافی : ایک حنظل سالم کو تین سیر گائے کے دودھ میں پکائیں۔ جب خوب ہی پک جائے تو ضامن لگا کر دودھ کو جما دیں اور بدستور گھی نکالیں۔
ترکیب استعمال : ایک تولہ سے دو تولہ تک ہمراہ نان گندم ۔اگر دل چاہے تو حسب خواہش چھاچھ بھی جو بلونے کے بعد بچی ہے پلا سکتے ہیں۔$
$ (۴۷) اکسیر دمہ
ترکیب : نمک لاہوری کو اندرائن کے پھل میں جس قدر بھر سکیں بھر کر گل حکمت کر کے پندرہ سیر اپلوں کی آگ میں پھونک دیں۔
مقدار خوراک : ایک ماشہ ہمراہ بدرقہ مناسبہ۔ دمہ اور کھانسی میں مفید ہے۔$
$ (۴۸) جلاب آتشک
         اندرائن کی جڑ خشک شدہ دس تولہ رات کے وقت آدھ سیر پانی میں بھگو دیں اور صبح مل کر چھان لیں۔ بعد ازاں اس میں دس چھٹانک روغن ارنڈی شامل کر کے آگ پر پکائیں۔ جب تمام پانی جل کر صرف تیل باقی رہ جائے تو چھان کر شیشی میں سنبھال رکھیں۔ خوراک پانچ تولہ۔
فوائد : اس سے فاسد مادہ بذریعہ اسہال خارج ہو کر آتشک کو آرام ہو جاتا ہے۔
غذا : چنے کی روٹی اور گھی یا مونگ کی کھچڑی کم نمک‘ ہمراہ گھی۔$
$ (۴۹) حکایت
         ایک شخص نے میرے پاس آکر بیان کیا کہ جوانی کے دنوں میں نامراد مرض آتشک میں مبتلا ہو گیا۔ آتشک اس قدر سخت تھا کہ باوجود علاج معالجہ کے ہٹنے کا نام نہیں لیتا تھا۔ بالآخر کسی فقیر کے بتانے پر اندرائن کے پھل کا استعمال کیا اور وہ اس طرح کہ روزانہ آدھا پھل کھا جایا کرتا تھا۔ اس کے استعمال سے ہمیشہ کئی دست آیا کرتے تھے۔ حاصل کلام چند روز کے استعمال سے مکمل صحت ہو گئی۔
ملاحظہ : چونکہ شخص مذکور تو سخت طبیعت کا آدمی تھا اس لیے اسے کوئی خاص تکلیف نہ ہوئی البتہ امیر طبع حضرات سے یہ عمل ہرگز نہیں ہوسکتا اس لیے ذیل میں خاص حکیمانہ ترکیب لکھی جاتی ہے۔$
$ (۵۰) حکیمانہ نسخہ
ھوالشافی : اندرائن سبز کا گودا پہلے دن چار ماشہ گائے کے مکھن میں لپیٹ کر نگلوا دیں اور ہر روز چار ماشہ بڑھا دیا کریں۔ یہاں تک کہ چار تولہ تک پہنچ جائیں۔ اس سے روزانہ چند اسہال ہو جایا کریں گے اور آتشک کا ردّی مواد خارج ہو جائے گا اور بفضلہ مرض دور ہو کر بدن کندن کی طرح نکل آئے گا۔
غذا : صرف بیسنی روٹی گھی کے ہمراہ اور تمام چیزوں سے پرہیز لازم ہے۔
نوٹ : یہی نسخہ استسقاء اور سوالقینہ کو بھی بہت مفید ہے۔$
$ (۵۱) تدبیر امساک آور
         امساک کی دنیا خواہش مند ہے۔ جس کے حصول کے لیے عام طور پر منشیٔ اشیاء بھنگ‘ افیون‘ کوکین وغیرہ کا استعمال کرایا جاتا ہے۔ جس سے چند روز عارضی امساک ہو کر پہلی طاقت بھی ضائع ہو جاتی ہے بلکہ نامردی تک نوبت پہنچ جاتی ہے اس لیے ان اشیاء سے سخت پرہیز لازم ہے۔ ذیل میں نہایت سہل تدبیر بیان کی جاتی ہے جو بالکل بے ضرر ہے۔ اگر عرصہ عیش و نشاط کو تا دیر قائم رکھنے کی تمنا ہو تو ذیل کی تدبیر پر عمل کیجئے ایک پختہ حنظل کو لے کر دو ٹکڑے کر لیں اور قبل از جماع پائوں کے دونوں تلوئوں پر خوب رگڑیں یہاں تک کہ منہ میں تلخی معلوم ہونے لگے پھر پائوں کو زمین پر لگائے بغیر مشغول ہوں انتہائی ممسک ہے۔$
$ (۵۲) دوسری تدبیر
         قبل از وقت پندرہ بیس منٹ چند دانہ تخم حنظل منہ میں رکھ کر… کرنے سے کئی گناہ امساک پیدا ہو جاتا ہے۔ نہایت ہی سہل چٹکلہ ہے۔$
$ (۵۳) کلانی شکم زچہ
         اگر زچہ کا شکم بہت پھولا ہوا معلوم ہوتا ہو تو اندرائن کی جڑ کو پانی میں پیس کر لیپ کرنے سے بفضلہ تین چار لیپوں سے بدستور اصلی حالت پر آجاتا ہے۔$
$ (۵۴) درد اندام نہانی
         اندام نہانی کا درد نہایت ہی برا اور مکروہ درد ہے۔ مریضہ بیچاری مارے درد کے بے چین ہو جاتی ہے مگر مارے شرم کے بیان نہیں کر سکتی۔ اس درد کر رفع کرنے کے لیے بیخ اندرائن کو بوقت درد اندام نہانی کے اندر رکھوانا فوری تسکین دہ تدبیر ہے۔$
$ (۵۵) تسہیل ولادت
        ولادت کے وقت کی تکلیف سے بچنے کے لیے ذیل کا چٹکلہ نہایت ہی سہل اور مفید ہے۔
ھوالشافی : اندرائن کے پھل کے پانی میں صاف روئی کا پھویا بھگو کر شرمگاہ میں رکھوانے سے بچہ بآسانی پیدا ہو جاتا ہے۔$
$ (۵۶) اندرائین کا اعجاز
تنگی ولادت کی تکلیف کا اندازہ سوائے مستورات کے کون لگا سکتا ہے۔ بڑا ہی نازک وقت ہوتا ہے۔ اس وقت کفن عورت کے سرہانے ہوتا ہے۔ ایسے مشکل وقت میں مندرجہ ذیل ٹوٹکہ مجرب ہے۔
ھوالشافی : اندرائن کی جڑ باریک پیس کر قدرے گائے کے گھی میں ملا کر اندام نہانی میں ملیں۔ ان شاء اللہ بچہ فوراً پیدا ہو گا۔$
$ (۵۷) بچوں کا نمونیہ یعنی ڈبہ
ھوالشافی : اندرائن کی جڑ کو سایہ میں خشک کر کے باریک پیس کر شیشی میں سنبھال رکھیں اور بوقت ضرورت ایک ماشہ ڈیڑھ ماشہ سفوف اور دو رتی نمک سیندھا گرم پانی میں ملا کر بچہ کو دیں۔ انشاء اللہ صحت ہو جائے گی۔$
$ (۵۸) ورم ہر قسم
ھوالشافی : اندرائن کی جڑ کو لے کر سرکہ  میں گھس کر ورم پر لیپ کریں۔ انشاء اللہ ورم تحلیل ہو جائے گا۔$
@

@ بچھو کی زہر اور اس کے تریاق
         بچھو کے زہر کی لہر صابر سے صابر شخص کو بھی لوٹ پوٹ کر دیتی ہے۔ اگر مناسب علاج نہ کیا جائے تو کم از کم آٹھ پہر تک تکلیف میں مبتلا رکھتی ہے۔ اندرائن میں اللہ کریم نے تریاقی صفت بھی بدرجہ کمال بخشی ہے۔ چنانچہ چند نسخہ جات درد ذیل ہیں اپنے ذہن میں جگہ دے کر وقت پر کام لیں۔
$ (۵۹) تریاق اول
        حکایت: ایک شخص کو کئی جگہ سے بچھو نے ڈس لیا۔ فوراً جوشاندہ بیخ حنظل ایک ماشہ پلایا گیا۔ زہر بالکل دور ہو گئی۔ احتیاطاً گھس کر اوپر لگانا چاہیے۔ چند دست آئیں گے مگر ان سے گھبرانا نہیں چاہیے۔$
$ (۶۰) اندرائین کا اعجاز
اندرائن (تمّے) کی جڑ لے کر اسے آک کے دودھ میں تین چار دفعہ تر خشک کر لیں۔ باریک پیس کر چنے کے برابر گولیاں تیار کریں۔ بوقت ضرورت عرق گلاب میں گھس کر بچھو کے کاٹے کے مقام پر لیپ کریں۔ ان شا اللہ زہر کا نام و نشان بھی نہ رہے گا۔$
$ (۶۱) اندرائین کا اعجاز
گود اندرائن تازہ کا کھلانا بھی یہی اثر رکھتا ہے۔ بوقت ضرورت تین ماشہ کھلا دینا چاہیے۔ زہر دور ہو جائے گا۔$
$ (۶۲) عجیب خاصیت
         اندرائن کا پانی گھر میں چھڑکنے سے سانپ بچھو وغیرہ بھاگ جاتے ہیں۔ بلکہ پسو تو مر جاتے ہیں۔ یہ قابل غور بات ہے۔$
         @
      &




           آٹھواں باب


& کشتہ جات
  ذیل میں وہ تراکیب عرض کی جاتی ہیں جن سے بذریعہ اندرائن دھاتیں یا اُپدھاتیں کشتہ کی جا سکتی ہیں۔ کیونکہ اندرائن جہاں دافع امراض ہے وہیں اس سے نہایت ہی لاجواب کشتہ جات بھی تیار ہوتے ہیں۔ بنائیے اور فائدہ حاصل کیجیے۔

@ کشتہ جات

$ (۶۳)  کشتہ چاندی
 عطیہ برادرم مولوی عبدالوکیل صاحب قلعوی
 (جو کہ پارہ نوش ہونے کی وجہ سے مہوسین کی جان ہے)
ھوالشافی : اندرائن کی بیخ کو نچوڑ کر پانی نکال لیں اور اس میں روپیہ یا قطعہ چاندی کو آگ میں سرخ کر کے بجھائو دیں۔ کم از کم اسی بجھائو دے لیں اور پھر اسی فضلہ میں بند کر کے (جس میں پانی نکالا گیا تھا) گل حکمت کر کے دس سیر اُپلوں میں آگ دیں لیں پھر نکال کر پائو بھر بیخ اندرائن میں بند کر کے اور آگ دیں۔ دو آگ میں اعلیٰ درجہ کا کشتہ ہو گا جو کہ بفضلہ پارہ نوش ہو گا۔
         جو اصحاب دابو سے واقف ہوں وہ اس کشتہ کی مدد سے پارہ کی گرہ بنا کر اپنا مطلب پورا کر سکتے ہیں۔$
$ (۶۴) کشتہ چاندی
         قطعہ چاندی ایک تولہ‘ آب برگ حنظل میں ایک سو بجھائو دیں اور پھر اندرائن کے سبز پھل کے اندر رکھ کر گل حکمت کریں اور ہوا سے بچا کر گجپٹ کی آگ دیں کشتہ ہو گا۔
خوراک : ایک رتی درمسکہ یا بالائی۔
فوائد : مشتہی اور مقوی باہ ہے۔$
$ (۶۵) کشتہ شنگرف
         شنگرف رومی کی ڈلی بقدر ایک تولہ اندرائن کے پختہ پھل میں بند کر کے اپلوں کی آگ میں بھرتہ کر لیں یہاں تک کہ اس کی ماہیت خشک ہو جائے پھر دوسرے میں تشویہ دیں یہاں تک کہ پورے سو عدد پھلوں میں بھرتہ کر لیں پھر باریک پیس کر شیشی میں حفاظت سے رکھیں۔
خوراک : صرف ایک تا دو چاول مکھن یا ملائی میں دیا کریں۔
فوائد : وجع المفاصل‘ ذات الجنب‘ فالج و جملہ باردہ امراض کو اکسیر ہے۔ دودھ کو بکثرت ہضم کرتا ہے۔$
$ (۶۶) کشتہ سم الفار
        سم الفار سفید ایک تولہ کو اندرائن میں سوراخ کر کے ڈالیں اور سوراخ کو کٹے ہوئے جزو سے بند کر کے گل حکمت کریں اور اس قدر آگ میں رکھیں کہ اس کا تمام پانی خشک ہو جائے۔ مگر جلے نہیں۔ اسی طرح گیارہ مرتبہ کریں مگر گیارہوں مرتبہ اندرائن کو پانی میں ڈال کر سرد کریں اور پھر سم الفار کو باریک پیس کر سنبھال رکھیں۔
ترکیب استعمال : صرف ایک چاول مکھن میں لپیٹ کر دیں۔
فوائد : یہ کشتہ باردہ امراض کے لیے اعلیٰ درجہ کا مسہل ہے آتشک کے مادہ کو بھی خوب نکالتا ہے۔ اگر جلاب بند نہ ہوں تو زیرہ سیاہ کو پانی میں گھوٹ چھان کر قدرے افیون حل کر کے پلائیں۔ امراض مایوسہ و مزمنہ کے لیے لاجواب تریاق ہے۔$
$ (۶۷) سنیاسیوں کا تحفہ
         جو کہ برص‘ جذام‘ آتشک ‘ناسور‘ بھگندر وغیرہ کی آخری اکسیر ہے۔
ھوالشافی : رسکپور چار تولہ‘ دار چکنہ تین تولہ‘ شنگرف دو تولہ‘ سم الفار سفید ایک تولہ‘ ہڑتال ورقیہ اعلیٰ قسم چھ ماشہ‘ سیماب مصفیٰ چھ ماشہ‘ توتیا سبز زنگار‘ مردار سنگ‘ سونا مکھی‘ نوشادر ہر ایک چھ ماشہ ان تمام ادویات کو ایک پہر اندرائن کے پانی میں کھرل کر کے خشک کریں اور پھر کورے دو پیالوں میں بند کر کے ان کے لب مٹی سے اچھی طرح بند کر دیں اور مٹی کے خشک ہو جانے کے بعد اس کو چولہے پر رکھیں اور نیچے ایک پہر تک نرم نرم آگ جلائیں مگر کھدر کے کپڑے کی چار تہہ پانی سے تر کر کے اوپر والے کے اوپر رکھ دیں۔ تاکہ وہ جوہر جو اڑ کر اوپر لگے گا جل کر ضائع نہ ہو جائے ایک پہر آگ جلا کر موقوف کر دیں اور پھر سرد ہونے پر باحتیاط جوہر اتار لیں اور شیشی میں محفوظ رکھیں۔
ترکیب استعمال : یہ جوہر بقدر ایک چاول باریک کاغذ میں پوڑیہ باندھ کر مکھن یا بالائی میں اس پوڑیہ کو لپیٹ کر نگلوائیں۔
فوائد : بڑے سے بڑے اور پرانے سے پرانے زخم ناسور گھنبیر وغیرہ برص جذام آتشک خنازیر وجع المفاصل کے لیے ایسے وقت میں اکسیر کا حکم رکھنے والا جوہر ہے جب کہ کسی دوا سے فائدہ نہ ہوتا ہو۔ اس سے بفضلہ تین ہی روز میں فائدہ معلوم ہونے لگتا ہے اور زیادہ سے زیادہ سات دن دینا چاہیے۔$
@
@ آخری تحفہ
$ (۶۸) برص کا فقیرانہ علاج
         برص یعنی سفید داغ ایک ایسی ضدی بیماری ہے جو کہ ادویات کے لمبے لمبے کورس استعمال کر لینے کے باوجود علاج پذیر نہیں ہوتی۔ مگر مجھے معتبر ذریعہ سے معلوم ہوا ہے کہ ذیل کے فقیرانہ نسخے سے گنتی کے دنوں میں اس گھنائونی مرض سے نجات حاصل ہو جاتی ہے۔
ھوالشافی : اندرائن کے پختہ پھل دس پندرہ سیر لے کر ہر پھل کو چیر کر دو دو تین تین ٹکڑے کر لیں اور ایک بڑے ٹب میں ڈال کر مریض سے کہیں کہ اس ٹب میں کھڑا ہو کر اس میں پھرتا رہے (جیسے کہ مٹی کو گوندھتے وقت پائوں سے کام لیا کرتے ہیں) یہاں تک کہ منہ کا ذائقہ سخت کڑوا ہو جائے۔ اس وقت باہر نکل آئے اور ٹانگوں کو گرم پانی سے دھو لے اسی طرح روزانہ کیا کرے۔ ان شاء اللہ تعالیٰ داغ مٹتے جائیں گے۔$
 @
&

^
